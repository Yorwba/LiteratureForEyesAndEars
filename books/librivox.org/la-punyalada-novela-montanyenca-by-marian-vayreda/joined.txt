Aquest és un enregistrament per a LibriVox. Com a tal, és de domini públic. Si voleu més informació, o presentar-vos voluntaris, visiteu LibriVox[[.|| punt ]]org.

La punyalada
de
Marià Vayreda

Llegida per Joan Pujolar

Pròleg

[[.||fafffff]] [[.||fafffff]] [[.||fafffff]] [[.||fafffff]] [[.||fafffff]] [[.||fafffff]] [[.||fafffff]] Dalt del Puig de Bassegoda, com posat exprés pera confort del excursionista a fatigat, hi ha un canapè de blaníssima herba i sòlit respatller de pedra, hont algun temps jo m'hi asseia sovint, contemplant sempre amb el mateix interès el grandiós panorama que s'estenia a mos peus.

A sol ixent, les terres baixes del Ampurdá s'oviraven boiroses per damunt les serralades de la Mare de Deu del Mont, emboscades fins a sota les calisses de sa carena nua; més ensà, el pic de Tossa, i més ensà encara.

Lliurona renega i perduda entre els alzinars, el rieral del Borró tallat a pic, la serra de Banyadors i les negres pinoses de Polí;

cap a la dreta, els formidables reductes del Freu, els crenys i gorges de Sadernes, hont s'hi veu encara l'encinglada cova des de la qual diu que un temps el Bisbe pasturava el seu remat i beneïa, per damunt del avenc,

a les verges del Senyor arraulides en son convent de Coll-Roig, entre esquifits conreus i minúsculs vergers enrondats de murtres i llentiscle.

Més a ponent, Talaixà, a cavall de cingleres espantoses, el grandiós absis de Sant Anyol i les feréstegues raconades de Brui.

Mirant cap a Sagarra, veia Ribelles damunt les imponents canals de Uja, Bestracà sobre'ls enderrocs d'Escalas; i cap al nord, Costabona i'l majestuós Canigó tot cobert de neu.

Sa i enllà, contemplava aixecaments espantosos de massius granítics que, desnivellats de basa, s'havien obert formant dantesques esquerdes, muradals immensos, ensulsiades colossals que deixaren al viu roques nues i pelades com insepults cranis de titans;

i per entremig de tal desllorigament, hi veia verdejar, en ufanós embull, des del roure aparatós i la rogenca alzina dels solells, fins al frescal faig de les obagues i l'airós pi de les altures,

que formant onades de vegetació, omplien les fondalades, remuntaven vessants i carenes, i escalaven fins els espadats, per mica que en sos relleixos i revirons pogués arrapar-s'hi la jonça o clavar-hi l'urpa el rebec alzinall, anc que fos llençant ses branques al abim.

Quan tenia ja la vista sadollada de aquell luxuriós espectacle, i'ls pulmons ben saturats de l'alenada canigonenca, davallava'ls tres pisos de aquella mena de torra del homenatge, enfonsant-me en les fosses gegantines,

travessava boscúries, ombrívoles unes hont mai s'hi feia dia, migrades altres i aclamades per la misèria del terrer rocós d'hont xuclaven;

creuava clapes de soques negroses, socarrimades pels incendis dels pastors descuidats o maliciosos, o be devastades pels collidors d'escorça que les deixaven nues i sangonoses a la mercè dels carboners i artigaires que les destralejaven sense pietat;

trescava per damunt de clapisses de pedra cantelluda i sullevadissa, i escalant espadats i xaragalls, furgava i recociava coves i tutes perdudes entre la malesa,

en busca de records i relíquies de llurs passats habitadors, visitava masies i barraques de carboners, recollint cançons i llegendes, romanços i rondalles, tot pescant al vol locucions i mots especialíssims d'aquell terrer que talment sembla abandonat de la mà de Deu.

Però la Meca de les meves aficions d'excursionista era el Mas Bardal, del terme d'Albània, hont a la entrada o a la sortida de la muntanyosa Garrotxa, feia sempre cap, pera saludar i conversar llargament amb l'ermità d'aquella casa, el vell Albert.

Era aquest una mena d'anacoreta esborrat dels fulls del llibre de la Mort, que anava fent anys i més anys arrossegant una vida de xacres i mal gams, ja que, com deia ell, ara mateix no tenia en tot el seu cos res que valgués tres pitus.

Axis havia anat enterrant a família, amics i coneguts, que be diu aquell adagi, que allarga més el que piula que'l que xiula, quedant-se sol al món,

fins al punt que, segons pròpia expressió, ja no coneixia a ningú, com ningú recordava ja qui havia sigut aquell home en els seus temps.

Sols per referències se sabia que havia passat moltes trifulgues, que algun temps havia patit molt, i que totes les seves xacres prevenien de ferides i galipàndries atrapades al darrera dels trabucaires, als que, junt amb altres joves del seu temps, havia feta molta guerra.

Fins se deia si era ell qui havia donat mort al terrible Esparver, el darrer d'aquells bandolers d'anomenada que havien fet tremolar la terra.

Lo cert es que quedava força misteriosa la persona del avi Bardals. Ell tenia poques amistats i no contava mai res, i dels seus temps ja ningú vivia, i a duc els que darrer moriren, per saber-ne poca cosa o per reserva, tampoc el muntaven gaire.

Axó faria que en els quintos de la vora del foc, en que anaven a dojo les histories més esgarrifoses del temps en que aquella Garrotxa era catau de malfactors i perdularis que hi anaven a descansar de llurs fatigues,

a posar preu a la llibertat dels cautxús, segrestats, com deien, de tot arreu de Catalunya i a gaudir-se, entre cràpules i borratxeres,

dels beneficis de llurs rampinyes i pillatges en les espaioses i encinglades coves que allí abunden i sota els boscós de fondalades casi inaccessibles, venia a resultar l'Albert sols com un de tants que,

cansats de sofrir el jou de la lladregada, s'armaren en sometent, i després de llarga brega, ne feren una estenallada a les raconades de Brui, amb tot lo que'l pobre home hi havia perduda la salut, no sent-ne mai més cuca ni ocell.

La primera vegada que'l vaig veure, me produir una impressió per demés estranya. Figureu-se un home escardalenc, de carns xuclades i pell pergaminosa d'un color cendrós clar com si estes faltat de sang, blanc de cap i ras de barba, sempre com si fos diumenge.

La seva cara era d'un caient pacífic i resignat, nas alt i fi de línies, llavis prims sobre una barba menuda i sota un front ratllat d'arrugues, uns ulls blaus, apagats i dolços, d'aquells que sempre sembla que demanin clemència.

Devia haver sigut de bona estatura, perquè ara, corbat com era, encara alçava força. Vestia de panyo negre, ordinari però net, camisa blanca sense planxar, i al coll una corbata de seda, també negra, amb tantes voltes que a la darrera sols li quedaven els becs pera nuar.

Cobria'l cap amb un casquet de punt de teler, ratllat de blanc i negre, i calçava sabates de roba amb sola d'espardenya.

El seu tracte de primer moment resultava recelós i reservat; fixava molt la vista, com si li escassegés, i sovint s'aclucava d'ulls,

aprestant-se'l front amb la mà, com si volgués retenir les idees o li flaquegés el cervell, però un cop assossegat o convençut de la bona fe del visitant, se tornava més amorós i expansiu, si be sols després de molt tracte no's manifestava son caràcter amb tota sa plenitud.

Axis m'explicava jo la poca popularitat que gosava entre sos comarcans, als qui tampoc ell tenia en gran concepte, i la poca intervenció que generalment se li concedia en la darrera epopeia dels trabucaires, per més que vaig entendre aviat que n'hi havia tinguda molta;

lo que hi havia era que, a diferència de molts veterans, el record de les seves gestes semblava sols despertar-li pensaments dolorosos o molestós, per lo que defugia de conversar-ne.

Després de repetides visites, acabí per congeniar, en quant era possible, amb aquell caràcter enfellonit pels anys i les xacres i separat del món per raons de salut i d'idiosincràsia.

Conversant llargament sobre coses de la terra, se mostrava admirat i fins encuriosit de mes particulars, aficions, les quals atiava contant-me munió de detalls i cosetes que'm demostraven una viva penetració i fàcil assimilació dels objectius que'm guiaven.

Era força llegit, si be'l cèrcol de la seva alimentació literària se reduïa al repertori dels doctors i llegistes cerverins de cinquanta anys enrere,

i encara que darrerament havia paladejat alguna cosa dels temps nous, obsessionat sempre amb l'idea de que estava en lo darrer any de la seva vida, creia prudent no enquimerar-s'hi, pensant que ja tenia prou lletra pera arribar al altre món.

Amb tot, la seva intel·ligència era prou oberta pera aplicar ales petites qüestions que'ns plantejàvem un criteri força just i avegades ben original.

Un dia en que estava més d'humor, després de contar-me alguns cassos concrets, al veure l'interès amb que l'escoltava, acabà per ferme mostra de les recordances que d'aquells temps guardava.

El braç esquer, mig baldat d'un cop de bala, una altra senyal fonda a la espatlla dreta,

la gargamella tota cosida amb uns punts que semblaven marcar dents de dragó, i per fi, arremangant la pitrera de la camisa, arreganya'l pit, mostrant-me una horrorosa costura al costat del mugró esquer.

—Ara afegiu-hi a n'axó,— deia ell,— el reuma atrapat dormint a sol i serena, les relíquies que conservo encara del paludisme dels xaragalls i les cavernes baixes,

l'asma, fruit dels grans cansaments i... mil penalitats d'altra mena, que no cauen mai a terra, i veureu quina vida he portat i per quin voler de Deu encara m'arrossego pel camí del cementiri sens assolir-ne mai el terme.

Després, posat a la rossoladora, acabà, per descobrir-me son cor, que era deu vegades més llatzerat encara que'l seu cos.

M'explicà com havia mal·lograt sa educació, seduït per l'amistat d'un company que'l dominava com un bruixot; com s'havia donat a la vida aventurera de la guerra civil seguida de la emigració, com havia davallat a la vida dels taüls de taverna i de bordell,

hont si no s'hi havia rebolcat, fou més per instint de una pulcritud innata, que per sentiments de moralitat; que'l continu contacte de la gent perduda,

a la que depreciava per orgull o esperit de superioritat, sense saber-se'n sostraure per natural encongiment, li havia engendrat un caràcter retret i surni.

La falta de tracte amb gent que pensés o que cregués, l'havia portat a concentrar-se creant-se una filosofia especial amb mires a sa pròpia individualitat i completament despullada d'altruisme.

Comprenent que estava malgastant la vida dins un medi ambient que no era'l seu i que li repugnava, sospirava per una existència més noble i pel tracte de la gent honrada,

mes no per ànsies de perfecció moral, que ni comprenia, sinó per un millor estar material, com aquell que se n'entra a la iglesia sols perquè li plau més l'aroma del encens que les bafarades de la taverna.

Resistí l'embrutiment material, com els gats se defensen de la brutícia, per instint, però'l sou embrutiment moral arribà a atrofiar-li fins la idea del be i del mal.

El be, per'ell, era lo que s'ajusta a les conveniències personals, sempre que la Justícia no hi tingui que dir, i'l mal lo que les contrària, lo que desplau, lo que lleva la tranquil·litat.

Axis s'explica que son amic el suggestionés i dominés, a duc ferint son orgull, perquè l'ambient de corrupció en que vivien, a n'aquell li era favorable, era'l seu propi i dins d'ell triomfava la superioritat de son ingeni, de sa despreocupació i de sa força corporal.

Pogué, per fi, sutreuressin amb un suprem esforç, i tornar a casa.

Ferm en son propòsit, se relacionà amb gent com cal, i creient-se regenerat, buscà i obtingué l'amor d'una noia honrada; però l'antic amic, convertit en enemic mortal i més tard en quefe de bandolers, li declarà guerra a mort combatent-se els dos a foc i sang.

Ses rivalitats, ànima de la darrera epopeia dels trabucaires, acarriaren sobre d'ell desgracies, contratemps i terribles desenganys, i la seva filosofia, desproveïda de creences positives i farcida sols d'egoisme xorc, no li serví de res.

Lluità mentres tingué forces sostingut per la desesperació, fins que, aterrat i abatut, el cap li flaquejà i caigué en el més baix grau d'embrutiment moral i material,

del que sols n'eixí després d'una luctuosa escena que li obrí els ulls de l'ànima posant-li el cos a les portes de la mort.

Tot axó ho contà en termes breus i concisos, interessant-me encara més lo que callava que lo que contava.

—Sabeu que axó es interessantíssim? ¡Quina llàstima que no ho tingueu escrit!—diguí jo.

—¡Escrit!—feu ell—¿Ho voleu encara millor escrit?—i'm mostrava les seves nafres.

—Però vos morireu, i'l llibre's perdrà! Vull dir escrit en paper i lletres de motllo, pera recordança de una època característica de nostra historia i pera medecina de les ànimes malaltes.—

Ell feu un gest especial d'espatlles, fixà la mirada uns moments sobre'ls calaixos del canterano, i després, com repensant-se'm mirà amb sos ulls malaltissos, tot dient:

—¿I qui creieu que llegiria aqueixes misèries el dia d'avui? ¿Quins son els malalts d'aquesta mena que volen guarir?

Tots se creuen amb salut per vendre. Ademés, ni jo'n se d'escriure pels altres, ni'ls vells saben de lletra, i'ls joves ..... molts d'els, més valdria que no'n sabessin.—

Passaren molts mesos, i quan ja me preparava pera reanusar mes excursions anyals, rebí la visita d'un subjecte que's digué marmessor de l'Albert dels Bardals, qui després de ferme saber la mort d'aquest,

manifestà que entre sos papers, s'hi havia trobat un paquet clos adreçat a mon nom; per lo que creia interpretar la voluntat del difunt fent-me'l a mans.

Obert el paquet amb tots els respectes deguts a la memòria de qui procedia, resultà contenir tota una recopilació d'impressions, relacions de fets, observacions i reflexions, totes elles de caràcter personalíssim,

íntim per millor dir, plenes d'ingenuïtat i fins moltes vegades de compunció, més punyenta per la cruesa i pel realisme amb que fets i conceptes eren sovint presentats.

No crec convenient fer més comentaris sobre lo que, baix la meva responsabilitat m'atrevesc a donar a la estampa. Sols pera justificar-me, transcriuré alguns fragments de la carta acompanyatoria que's trobava al cap de la documentació. Deia axis:

«Bon amic, quart rebreu aquesta jo ja dormiré al solejo, sota'ls presos de la parroquial. Deu m'hi do bon son i volgué acollir ma ànima amb Ell, amén.

«Ja quan un dia me parlareu d'escriure mes memòries, tinguí intent d'ompliu-se les butxaques d'aquesta paperada; resistí, no obstant, amb la idea de fer-ne un repàs, selecció i ordenació.

Encara més, tocat un poc de la vostra dèria, volguí, a les acaballes de la meva vida, reveure per darrera volta molts d'aquells llocs que'm foren tan familiars; volguí refrescar mos records, grats i esblaimats uns, com somnis d'infant,

i altres vius i punyents com dagues, a fi de empeltar sava nova a la obra de que ja in mente vos ne feia hereu.

«En efecte: me fiu passejar per uns i altres llocs, i a poc tornava a casa llassat i amb l'ànim més abatut que abans. Me semblà talment que aquella terra patia del meu propi mal, i que, igual que mon cos, se arrossegava pel camí del cementiri.

Ja no es aquella terra jovençana i rumbosa com una nuvia bosquerola que jo havia coneguda.

Ses luxurioses aubredes van desapareixent destralejades per l'artigaire estúpid i pel carboner explotador de la ignorància i la misèria del propietari i, empaitada per la batuda, ha fugit també la fauna que abans li donava vida.

«Al santuari de la Mare de Deu del Mont me mostraren dins d'un exvoto els ullals del darrer sanglar de aquelles boscúries, que morí lluitant amb en Moncanut en quals carns s'hi farratjà com pera venjar-se de la destrucció de la seva nissaga.

La darrera daina després de vagar alguns anys, viuda i fonedissa, per clotades i torrenteres,un dia de neu s'arraulí,

ronyosa i pelada pels anys i la misèria, sota les tapies del Mas del Pui, com demanant al masover la caritat de deslliurar-la de una vida tan emmigranyada i xorca.

Les àligues imperials, superba parella que no tenia rival ni pariona en tots els monts d'Europa, cansades de pagar l'escot de llurs ous al sabí col·leccionista que havia ensenyat als bosquerols de jugar-se la vida pera roba'ls-hi, ja han pres comiat del cingles de Talaixà.

Els isards ja fa temps que's guaiten sos antics quartels d'hivern des de les congestes del Puigmal i'l Canigó, i'ls lloparrassos que no's rendiren als mastins ni a llurs collars reblats de pues de ferro,

no podent resistir la llum del sol que desentenebrava ses lloperes, se feren enllà, i'ls que no, acovardits i fugitius, moriren menjant la bola com miserables gossos captaires.

«Sols resten allí, immutables com a llavors, aquelles gegantines carcanades, patentisant un etern miracle d'equilibri; aquells espadats fora de plom, amb les basaments rosegades per l'acció traïdora i sorda de l'aigua;

aquells mateixos immensos còdols abalançats sobre d'avencs, com badalls d'infern, i aquells colossals morrots de penya viva apuntant-se els uns als altres com proes de fantàstics barcos en combat:

uns cairuts i rogencs, altres verdosos i negres, i alguns rematats en esperons de contorns epilèptics i recaragolats com renecs de condemnat.

«Cert que en molts indrets, com la carn que rebrolla per sobre de l'os corcat i balit, se redreça encara, potenta i ufanosa, la vegetació protestant de la espoliació de que es víctima de part de la estupidesa humana,

fent més punidora, amb la frescor de sos colors, la misèria i la soledat d'aquells llocs feréstecs.

«Heus aquí com som trobada la terra que guarda'ls records de ma jovenesa, records que, en mes llarguíssimes hores de trista soledat,

anava clavant en aquests papers, amb la esperança de que axis deixarien en pau la meva ànima atribolada, i heus aquí per quina raó no'm som vist amb cor d'ordenalse i repassalse com volia.

Mes jo espero que vos, que fèieu gran glosa d'una terra que tants de sos fills hem maleïda,

vos que us donàveu la pena de rebre solellades i greus fatigues pera esbrinar els secrets de ses balmes i bores, afraus i raconades, prenent nota dels remors de les selves, de la braó de les cascades,

dels cants dels ocells i fins dels lladrucs de les besties del bosc, com de les paraulades dels terrelloners que, a voltes, no son gaire més que lladrucs de bestioletes, potser encara hi trobareu quelcom que us plaurà,

anc que no sia sinó pera enriquir vostra cartera, que dieu vos.

«Per lo demés, vostres son: talleu i cosiu a vostre albir; mes, per si tinguéssiu la pensada de donar al públic aquestes pàgines, mediteu be si fora millor encara llençar-les al foc. ¡Estan tan plenes de sang! ....

Sang brollada a dolls d'amples ferides, i sang d'aquella que regalima a gotes d'un cor llatzerat per la desesperació i les sequedats del esperit, i..... es molta sang, potser massa, per aquests temps de refinaments i de feminisme.

Amb tot, heuse-les aquí, i doncs ne sou advertit, si no us plauen, cremeu-les i féreu millor.»

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol un

Mai com aquell any m'havia semblat trista la diada del aplec dels francesos a Sant Anyol.

I axó que la matinada's presentava hermosa com cap altra; el blau del cel s'estenia com un vel puríssim per damunt de les cingleres,

i'l sol amb sos raigs daurats, acabalava'ls tons briosos d'una vegetació frondosa, frescament regalada per les pluges primaverals, que havien abundosament abeurat fins les arrels més fondes dels arbres centenaris.

De més a més, jo portava'l cor sadollat d'amor i d'esperança; me creia en bona correspondència amb la Coralí, la rumbosa molinera de Balasc, i de molt temps que tenia escollit l'aplec de Sant Anyol pera fer ma solemne declaració,

presentant els memorials en tota forma, ja que aital diada era, en la comarca, senyalada com la més escaienta pera els prometatges que volien fer sort.

I malgrat aquests paraments, mai com aquell any me havia paregut trista la diada del aplec dels francesos a Sant Anyol.

Potser la tristesa arrancava de la mateixa contorbació del meu esperit,

obligat a fer un acte que repugnava a la ingènita covardia del meu caràcter; potser un pressentiment de fracàs entelava les meves il·lusions, però també crec que, a més de aquestes causes, hi havia la que en general afectava a tota la comarca,

flagel·lada a llavors per un recrudiment del bandolerisme, més campant que mai pel desemparo en que ens trobàvem per part de l'Autoritat, que altres maldecaps tenia a ciutat que ocupar-se de mantenir l'ordre a la muntanya.

Lo cert es que aquell aire de tristor i aclaparament se reflexava en tothom, posat més de relleu pel contrast dels esplendors d'aquell dia de primavera.

Els venedors, arrenglerats sota la paret de la Rectoria, se miraven melancòlicament el miserable grapat de vianda que tenien a llurs peus, com si per endavant calculessin ja,

que les migrades ganancies que farien no'ls pagarien pas les espardenyes rompudes trescant carregats com ases, per camins infernals, des de tres o quatre hores lluny.

Les taüles de les virolles i les cartes, mostraven, verges encara, les enfilades de rosquilles i les estibes de pa de figa,

i per més que'ls bunyolers s'esgargamellaven cridant, fent rodar la agulla i passant-se les cartes pels dits amb temptadora rapidesa, tot era inútil perquè ningú s'hi arriscava.

La gent se mantenia apartada acoblant-se en rotllos, xiuxiuejant amb el cap baix.

Sols més tard començaren a arribar collades de jovent de Baget, Oix i Tortellà, que més despreocupat o com si volgués posar bona cara al mal temps, baladrejava i reia;

mes fins sos crits i riallades semblaven surti'ls-hi per força de la gorja i apareixien sonar en fals en els àmbits de la general fredor.

S'estava esperant als francesos, que algú havia senyalat enfonsant-se ja per les canals de Uja.

Aquests, com de consuetud, venien en professó, seguint la creu parroquial de Sant Llorens i les banderes gremials de dit poble i de la Muga.

Aviat aparegueren pel coll de Clarioles, i com una torrentada, davallaren pel camí que serpejava entre les alzines i començaren a afilerar-se pera embocar, un a un, la passarel·la del torrent.

L'espectacle era bonic de debò, però trobí que s'accentuava encara la nota de tristesa que era la peculiar d'aquell any.

La corrua era força més migrada que de costum, i encara'ls pocs que venien semblaven anar mig esverats, aprestant-se'ls uns amb els altres com si temessin quedar-se enrere.

Al tractar d'enfilar la passarel·la, la creu de plata llençava brillants resplendors, barroerament brandejada per en Jaquet que, ja mig borratxo, no sabia hont posava'ls peus, següent de témer un contratemps si'l Rector, indignat, no li fa llevar de les mans,

aprofitant la ocasió pera exhonorar-lo del càrrec de guioner que de molts anys venia exercint, ben indignament per cert, ja que era tan bestia que sovint se descuidava la creu per les tavernes i hostals del camí.

Passaren després les banderes, una blanca i altra vermella, caient en plecs esllanguits que ni un alè d'aire movia, i sos endomassats reflexos esclataren vigorosament sobre'l fons verd de la boscúria.

Després, passà majestuosament el Rector de Sant Llorens, vestit de roquet i estola, amb sa venerable cabellera blanca caient-li en rinxos pels polsós i clatell.

Seguiren els pabordes i prohoms de les parròquies per son ordre, darrera de tots el murriot d'en Pol de la Menera, amb sa cara de fura, rient per sota'l nas com el diable amagat darrera la creu;

després venien tots els feligresos, els homes davant, vestits de fosc, i de brusa negra els més, i les dones també fosques i burelles, llevat de llurs còfies blanques que semblaven un vol de papallones.

La campana de la iglesia brandava tristament com si plorés, i'ls romeus reprengueren llurs cants amb veu feble i esporuguida.

Axis arribaren a la plasseta de la iglesia, i després que els homes begueren algun trago i trincaren al estil d'els, amb els resolis de les taüles o amb els vins de que venien proveïts,

i les dones gastaren en taronges, prunes i rosquilles alguns xavos i altres peces menudes de moneda espanyola que haurien ramassat durant l'any pera semblant diada, tothom entrà a la iglesia.

De la banda d'Espanya se n'havia reunida més de la que era d'esperar, de gent. Es que a molts, certament, costava deixar la consuetud. Ademés, a tothom movia la curiositat d'inquirir noves del món, que allí no podien mancar, aplegant-s'hi gent de tants indrets diferents.

Parlant i escatint els darrers fets, alguns escabotarem l'Ofici i entrarem a la iglesia quan ja mossèn Geroni, el rector de Sant Anyol, tot ranquejant al peu del altar, anava parlant axis:

—No son pas les meres penes, caríssims germans, que'm fan plorar. No es pas la primera vegada, ja ho sabeu, que aquests facinerosos han assaltat ma pobra vivenda i donat turment a mon cos, buscant un tresor que, trist de mi, no he tingut ni somniat mai.

Les meves penes, els meus turments, les meves pobreses saquejades, tot, tot ho ofereixo a Deu en descàrrec de mos pecats;

lo que ploro son els pecats d'aquests malvats que no temen a Deu ni als homes, i cada dia embruten la seva consciència amb els crims més esgarrifosos, portats per la seva set de sang i d'or.

Pocs mesos fa de la troballa del cos botxinejat del infeliç Barnol de Riudellots, sense nas, sens orelles, sense ulls i sense dents, que'ls malvats li anaren arrencant pera fer-ne present a la seva família que no podia pagar son rescat.

Dels horrors comesos amb les dones del mas Rabassa i altres, més ne sabeu vosaltres que jo, i ara mateix, fa quatre dies que aquests pobres jaios de Ridols ¡ja ho heu vist!

fermats als calamàstrecs de la llar, han tingut mort cruel, socarrats per dessota; i tot ¿per què, fills meus? per no tenir ¡infeliços! cinquanta miserables unses, que'ls pobres ni deurien saber de quin color eren.

«I axó passa a casa nostra, entre aquests rostalls i cingleres que sempre sembla hagin de caure i no cauen mai pera esclafar tanta maldat;

en aquesta terra, abans refugi de sants bisbes, de monjos, d'ermitans i penitents, i ara catau de tota la mala gent que'ls pobles més sortosos foragiten a escopetades.

¿I sabeu com es axó? ¿Sabeu per què hi venen aquí?

No es pas sols perquè hi troben amagatalls, bores i boscúries que'ls posen a cobert de la justícia humana, no;

es perquè aquí hi troben gent tan dolenta com els, perquè vosaltres teniu el cor més dur que les roques d'aquestes cingleres, perquè vosaltres que professeu aquell maleït refran que diu: «la carn que no's cou per tu deixalla cremar»,

heu comportat que la guineu res el cau a casa vostra, amb tal de que'l real el fes al veí.

Vosaltres heu continuat ofenent a Deu amb vostres borratxeres, amb vostres pecaminoses farandoles, fent servir als sants per tapadora, ballant i baladrejant al recés de les santes ermites,

sota mateix de les llodrigueres, hont tal volta mentres vosaltres ofeníeu a Deu, s'hi estava escolant algun cristià germà vostre, martiritzat pels saions als quals, qui sap quants de vosaltres haureu fet de lloques.

»Mes avui ¡ja ho veieu, germans caríssims! la guilla ja no'l respecta'l sopluig del cau; avui ja la tempta la vostra pròpia hisenda, i cap de vosaltres, tan si la te com si no la te una unsa, està assegurat de no trobar-se d'anques al foc a la hora menos pensada.»

Les paraules del bon Rector ressonaven com un gemego, sota les esvinçades i renegues arcades de la vella iglesia, hont la pobresa hi traspuava per tot arreu, exhalant un baf com de tomba que glaçava l'esperit.

Al fons, adossat a la pedra nua del absis, s'hi veia l'altar major compost d'un retaule, mig pollat, de columnes salomòniques carregades de fulles i raïms,

que sostenien un parament de cornises caragolades i guerxes, lent de cobricel a un Sant Anyol camacurt i inflat de robes com si'l vent se l'endugués.

Davant d'ell hi cremaven sis o vuit ciris desagermanats dintre candelers de fusta pintada.

Sota aquelles arcades, fartes de aguantar un trespol mig podrit que arreganyava, so i enllà, les teules de la coberta,

hi formiguejava una bigarrada multitud d'homes, dones, vells i criatures, que seien pels bancs, per les llotoses marxes de pedra i per sobre les llambordes de terra,

des d'l presbiteri fins a sota'l cor, espècie d'encavallada de fusta com un barrastral de casa pobra, hont s'hi pujava per una escala de barrons i era també farcit de gent.

Eren pastors, artigaires, carboners, contrabanders, francesos de la Menera, Sant Llorens i la Muga, culleraires de Tortellà, parcers de Oix i Baget i terrelloners de les masies i llogarets de cinc hores a la rodona, gent,

bona part d'ella, casi tot l'any fora de la llei per un o altre concepte, si be considero era aquest el seu pecat més petit, perquè no sé quins drets pot al·legar l'Estat sobre una gent abandonada a son propi valer entre enderrocs de muntanyes que semblen lloselles,

en contacte continu amb tota la púrria que troba sa salvaguarda vivint amb una cama a cada banda de frontera i hont, quant pot, sols hi envia per tot consol, digna representació de agents avorrits de pare i mare que hi porten el baf de la corrupció de la terra baixa,

única influència de la civilització moderna que sembla tenir prou força pera filtrar-se per aquelles esquerdes.

Tots semblàvem aclaparats i compungits sentint sobre'l cap aquella filípica que queia acompassada com les gotes d'una aixeta mal tancada, sempre amb el mateix to de veu malaltís i descolorit, igual quan ens deia germans caríssims que quan ens tractava de borratxos i de lladres.

Es perquè trobàvem que tenia raó'l pobre mossèn Geroni, i quan el miràvem tentinejar sobre ses cames nafrades encara pels tions encesos que li aplicaren els trabucaires pera fer-li desenterrar una imaginaria olla d'unses,

que ja era la segona o tercera vegada que li ocasionava semblants atropells, i al sentir-lo expressar-se tan ardidament, sense temença als nous perills a que s'exposava, ja que dintre poques hores no tindria qui l'emparés en aquella espantosa soledat,

ens causava un viu sentiment de llàstima i admiració.

«La espereu debades, germans meus, la justícia humana, —continuava dient amb la mateixa escanyolida monotonia;— es inútil que clameu l'emparo dels forts de la terra: aquests no us voldran pas sentir.

Sols en vosaltres mateixos podeu trobar consol i força pera resistir i foragitar a vostres enemics, però aquest consol i aquesta força no'ls trobareu pas si no vos reconcilieu amb Deu, fent vot d'esmena.

Recordeu-se, germans caríssims, del poble d'Israel, que quan estava be amb Deu era fort i vencia als enemics, i quan s'apartava dels camins de Deu, era vençut i portat al captiveri.»

Tot el seu ingenu parlament tirava a la finalitat d'induir al poble a penitència i apartar-lo de la corrupció de costums, pròpia d'una comarca hont, per les causes apuntades, ser persona honrada es doblement difícil i meritori que per tot arreu.

Acabà l'Ofici, i després de cantats pels francesos els goigs del Sant Patró, la porta començà a gitar glopades de gent capbaixa i mormolanta que, escampant-se per la petita plaça, s'agrupava en rodones o enfilava camí avall en direcció del molí.

Fora ja de la influència fúnebre d'aquella iglesia, que pareixia una tomba, i de la veu del Rector, que semblava eixir del purgatori, prompte vaig comprendre que aquella crida de l'ànima apesarada de mossèn Geroni no havia cavat tant fondo com era de creure.

Tothom convenia en que la raó li sobrava, tothom comprenia que la situació de la comarca era ben trista, entregada sense cap defensa a les escomeses d'una gent sense fre ni llei; però axó ja'ls hi semblava que era prou penitència,

fent-se'ls-hi dur cercar-ne d'altra que per força havia de recaure sobre ses úniques expansions d'aplecs i balles i sobre sa vida ajustada a una moral força ample de mànegues.

El desig de divertir-se començava a espurnejar en el jovent, vingut el més d'ell de qui sap hont, disposat a ballar anc que fos sobre les malves d'un cementiri; mes amb tot, un aire d'ensopiment i de tristesa feia abaixar les veus i les testes,

donant predomini al pensar dels vells i gent reposada inclinada a no desairar, per lo menos aquell dia, al pobre Rector qual veu dèbil planyenta tothom duia encara clavada al cervell.

Jo també n'era d'aquest pensar, si be dec confessar que des de un altre punt de vista.

Preocupat sempre per el transcendental cop que havia de donar aquell dia, m'esporuguia'l moment de rompre'l glaç, i m'esporuguia més pensant que havia de rompre per les cames o sigui dansant, cosa que per curtedat de gènit i per no haver-ho fet mai,

me neguitejava per la temença d'un ridícul i una vergonya, que .sols l'incentiu de la passió que sentia per la Coralí podia decidir-me a fer-hi cara.

Per axó les corrents de penitència me venien com l'anell al dit, trobant que'm lliuraven d'un mal pas, i en tal sentit procurava convèncer a la molinera, que m'escoltava distreta,

més atenta a les plasenteries d'alguns francesos que la festejaven que a les meves insípides filosofies.

Ella era gavatxa de part de mare i havia passat molts anys al Coral amb una seva tia, i d'allí li venien moltes coneixences i consuetuds que al aplec dels francesos li plaia de refrescar.

Com fugint del veïnatge de la parroquià, tota la gentada s'anà aplegant cap al planell del molí, hont en un santiamen s'hi instal·laren també les parades de jocs i de foteses comestibles, ales que s'abocaren alguns jugant i bevent,

mentres que altres, cercant les ombres, se dedicaren a fer el repàs, i tan bon punt satisfetes les primeres necessitats, se troba'l planell de nou ple de gent, fent rotllos i comentant encara'l sermó del Rector.

Per entre les veus confuses de la turba, predominava la grassa i catxassuda del Ibo,

mon amic i company de tota la vida, qui per sa força, per son garbó en el vestir i rumbo en el convidar, i més que tot, per sa poca vergonya, era'l gall de la Garrotxa, majorment des que en l'aplec de Custoges havia batut a n'en Polion, el gall francès.

Doncs l'Ibo era'l que revifava l'esperit de protesta que, com un dèbil caliu, covava entre les cendres de la general tristesa,

i ho feia amb el to mofeta de sempre, i encara que ses cíniques i irrespectuoses paraulades de primer no feien gran efecte en els ànims més o menys contorbats dels bosquerols,

prodigades amb bestial perfídia, acabaren per fer descloure els llavis i allisar els rostres malhumorats de molts dels presents.

Els primers que l'ajudaren en aquesta tasca foren els francesos, capitanejats pel brètol d'en Pol de la Menera, que ben apeixats i salvaguardats en llur terra, no tenien per què capficar-se amb les penes dels de part de ça de la ratlla.

Com aquell feligrès del quinto, no ploraven perquè no eren de la parroquià,

i si be de primer callaven per respecte, en donant-los-hi peu un dels nostres, començaren, com qui no hi toca, a fer gemegar una gralla i un violí que aposta portaven amanits, tot dient en Pol pera refermar els arguments del Ibo:

— Com cal menjar e cal beure, cal dansar pera se desengordir e esbargir els malors. A la font del Sant toparem la mainada del Briquet, belleu; be caldrà convidals a l'espartinada.

¡Doncs si nostres damisel·les son pas en tren, bon Dieu!...— I aquell vell i boig se fregava les mans tot fent grimaces.

Els seguien la bretolalla de Baget, que si devans feien el consirós, per hipocresia fora, ja que uns amb altres n'havien fetes més que en Pau Gibert i capaços eren d'afrontar als propis trabucaires si a ma'ls venia. Els de Oix no'ls anaven gaire lluny.

Els culleraires de Tortellà, llevat de que foren capaços de saquejar el Paradís terrenal si sabien de trobar-hi bons boixos pera llur industria, eren bona mainada,

mes vivint fora del clos i al abric de les visites dels malvats, tampoc se creien obligats a plorar amb nostres ulls, i del aplec sense ballades ne deien engany de mitges.

Quedàvem els d'Albània, Lliurona, Bassegoda i Ribelles i'ls bosquerols dels serrats i fondalades que com a més pacífics i més desemparats, sosteníem el posat de víctimes indefenses; però dels nostres eren l'Ibo i algun acòlit seu,

justament el que tocava l'orga en aquella estúpida revifalla.

En quant a les mosses, si be totes se mostraven afligides i malmirroses, era de témer que no desitjaven sinó que els les obliguessin a trencar els escrúpols... per força.

Diferent de mi, que'm creixia'l malhumor a mida que s'esvaïa l'aire de tristesa que moments abans semblava abrigar-ho tot, molt més encara quant notava que també a la Coralí semblava que li ballaven les cames al sentit els escataineigs de la gralla que, mig de frau,

preludiava balls encisadors.

— ¡Jo no sé pas de que's queixa mossèn Geroni!...— exclamà per fi l'Ibo, com sintetitzant ses reflexions i tirant al bulto amb tot descaro:— ha salvat la gerra, li han tret el poagre de les cames que be li serveixen pera predicar .....

¡Si l'haguessin rostit com als guetos de Ridols, be fora pitjor! ¡Vatge, minyons, jo crec que, com menos, per l'alegria de que ens l'hagin deixat cru, n'hauríem de ballar una! ¿No ho trobs, Coralí?—

Aquella grollera patotxada tingué el resultat perseguit: un tro de veus i riallades corona'l parlament del Ibo, qui animat per l'èxit, s'atansà a la molinera,

i prenent-la pel braç, mig de grat mig per força, se la enrossegà cap al centre del planell, seguit d'altres poques vergonyes que imitaren son exemple.

Instantàniament ressonaren per aquelles cingleres els gemecs de la gralla,

i entremig de la gatzara de crits, riallades i protestes més o menos fingides ne sobreeixia la veu plena del Ibo, corejada pels xiscles enjogassats de la Coralí i altres mosses com ella, fluixes de cervell.

Vaig quedar-me espalmat i tonto, sense saber com prendre-ho allò que jo judicava com una traïdoria del amic i una desaprensió de la mossa. A llavors vaig tenir el primer pressentiment de que l'Ibo seria la espina que'm picaria tota la vida.

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol dos

Era jo molt nin, quan amb altres xicots del veïnat, ens ajuntàvem a la Palmada de Borés, pera arribar en collada i sempre tardans, malgrat els renys del mestre, al estudi d'Albània.

Entre els, eren els meus principals amics en Rafel del Pedrals, en Pep del Serrat i, sobre tot, l'Ibo de Camperols. A mi'm deien el Picolí, per menut i desnerit, motiu que va quedar-me per molts anys, per més que vaig ferme ossut i llarg com una perxa.

L'Ibo era, si fa no fa, de la meva edat, i des del principi exercí sobre mi un predomini que aviat degenerà en una mena de tirania.

Jo l'estimava de debò, enamorat de sa cara fresca i ufanosa, de sos aires expansius i desembarassats i, sobre tot, de sa verba joiosa, sovint desvergonyida.

En nostres travessures de xicot, sempre era ell qui la armava, mes jo no sé com s'ho feia que, a l'hora del rebre, sempre'ns tocava a nosaltres, fent-nos ell encara la figa.

De cor no'n tenia gens; no's compadia mai de ningú, i aquell remordiment que sentíem tots quan en alguna diablura, anant més enllà del que volíem, algun company ne sortia massa esgalabrat, ell no'l sentia mai; encara hi trobava peu pera desfer-se en bromades de desvergonyit.

A la llei que jo li duia, corresponia amb temperament llunàtic, menjant-se'm un dia a festes, i l'endemà tractant-me amb un desviament que'm donava pena.

En Pep del Serrat, ben diferentment, semblava tan sol·lícit de la meva amistat com jo de la del Ibo, i si be jo no li corresponia malament, tampoc l'apreciava com se mereixia. En Rafel del Pedrals era altre caràcter.

Independent i desprès pres, s'ajuntava amb nosaltres quan li convenia, i quan li semblava be ens plantava amb tota senzillesa. Amb l'Ibo no lligaven gaire, perquè era l'únic que se li revelava, fent-li cara si a mà venia.

Un dia l'Ibo ens induí, a mi i a en Pep, a fer campana pera anar al bosc a cercar nius, donant-me entenent de pujar a un roure hont se n'hi veia un al cap d'una branca prima. Jo prou dubtava, mes ell excitava mon amor propi, tractant-me de cobert.

-¡Déixal, animal, que cauràs!-me cridava des de baix en Pep, que veia'l perill, però pogueren més en mi les xanxes i amenaces del Ibo que les veus del bon sentit, tirant al dret, fins que, esqueixant-se la branca, caiguí, quedant estabornit al peu de la soca.

Al revenir-me, vaig trobar-me extès al peu del torrent, auxiliat per en Pep que'm refrescava'l cap mig badat,

en tant que l'Ibo s'ho mirava tot fent comentaris sobre ma poca trassa d'abastar nius, i comparant la meva fatxa, al caure amb la branca entre cames, amb la d'un galàpat enastat.

Entre'ls dos m'acompanyaren a casa; mes abans d'arribar-hi, ell s'esmunyí, deixant per en pobre Pep les rebufades de la meva mare, esfereïda de veurem en tal estat.

Aquest fet me produir un cert desengany, resolent apartar-me de tan mal amic; mes a les poques setmanes de curat, me trobava de nou junyit a la seva ombra.

Axis seguirem creixent.

Als quinze o setze anys, semblava haver entrat en major reflexió, manifestant desitjos de seguir la carrera eclesiàstica,

més que per vocació, pera sostraures a les exigències de son pare, qui, propietari de pocs i entrampats cabals, volia enjoncar-lo al treball de la terra, cosa que a n'ell li pudia molt.

El cas es que començà uns cursos preparatoris de gramàtica llatina amb el Rector del poble, i jo, tan se val, induït per ell, vaig manifestar les mateixes intencions.

Més tard, al Seminari de Girona, hont seguirem alguns cursos, un i altre amb no gaire lluïment, s'anà accentuant el caràcter del Ibo.

Aprengué a dissimular per conveniència i a refinar sos instints amb un cert barnís de cultura, mes jo, que l'observava de prop,

veia be que'l fons del seu caràcter era un conjunt de sensualitat grollera i de ambicions amb prou feines reprimides per les circumstancies de lloc i temps,

i sobre tot per la carència de medis, ja que ell, encara més que jo, feia la carrera amb tota la pobresa imaginable, i en el terrenyo de la confiança, esclatava son malhumor amb mil penjaments contra'ls qui eren o podien més que ell, desenrotllant tesis que m'esfereïen.

Ningú com jo'ls veia i'ls classificava'ls defectes del meu amic, que arribaven a aixecar-me del fons del cot cert sentiment de repulsió: sentiment instintiu que no surava, ofegat per l'admiració que'm produïa son predomini sobre sí mateix,

per virtut del qual arribava a imposar-se a la major part dels seus condeixebles que'l temien en les controvèrsies, en les que, per sa sang freda, per son laconisme irònic i per son atreviment, els desmuntava tot sovint,

i com era prou ben musculat i fornit i no s'hi pensava gaire en reforçar sos arguments o argúcies amb sa força brut i ademés era oportú i ditxosot, d'aquí que, malgrat son poc valer com estudiant, se li feia rotllo.

Cal reconèixer amb tot, que en el fons ningú'l podia veure, i ell pagava amb la mateixa moneda.

Jo mateix li tenia quimera, però una quimera estranya. M'indignaven sos defectes, per quan deslluïen ses bones qualitats, sens fixar-me en que les poques que tenia, li servien sols pera tapar els defectes.

M'indignava sobre tot sa falta de cor i son esperit venjatiu, que no perdonava mai al qui creia que l'havia agravat, ni després de haver-li fet sentir el pes de la seva venjança.

M'indignava ... però me retenia la creença de que era jo la única persona que tenia algun ascendent sobre d'ell.

En axó, esdevingué, l'escalfament de la guerra carlina, que portà una gran efervescència entre'ls escolars, la gran majoria partidaris d'aquestes idees.

Alguns, pocs, n'eren contraris; un d'aquests era l'Ibo, i no obstant me sorprengué un dia amb la proposició d'anar a la muntanya.

Fos per el predomini que sobre mi exercia, o per la vanagloria del efecte que vaig figurar-me havia de fer entre mos companys, que'm retreien sovint que'm tenia a la butxaca, la creença de que jo l'havia conquistat, el cas es que, contra lo que mai havia somniat, vaig seguir-lo.

Als pocs mesos de córrer-la, ja portàvem galons. L'Ibo, sobre tot, se distingia per son temperament infatigable i per sa sang freda; però se li accentuà més encara sa perversitat d'instints i sa falta de cor, de lo que'n patien amics i enemics.

En certa acció, en que férem recular la tropa, s'ensenyà amb un pobre ferit, en tals termes, que provocà la general indignació.

Fou exhonorat, però's quedà tan tranquil com si res. Quan en Cabrera fou definitivament obligat a passar la frontera, ja havia tornat a recobrar sos graus. Encara vagarem a la escampada alguns mesos per la muntanya, fins que definitivament ens vagaríem obligats a entrar a França.

A llavors començarem un genero nou de vida.

Avesats a la llibertat aventurera que tan temps havíem portat, el treballar se'ns feia dur,

sobre tot a l'Ibo, que l'avorria de natural; i jo, si be m'hi hauria acomodat, dec confessar que, encara que de malgrat, vaig deixar-me arrossegar al llibertinatge de la vida dels jugadors i dels taüls.

Quan, després de llargs mesos, minvà la vigilància de la policia francesa que'ns havia internat, tornarem a nostra frontera, i allí,

a quatre passos de nostres cases, que fins ens atrevíem a visitar de nits, ens dedicarem al contrabando, ajudant a nostro antic amic en Rafel, que'l feia al engròs.

Axó ens donava bons rendiments, si be sense gaire profit, perquè, venint-nos a gropades, sols contribuïen a engreixar nostres vicis.

Amb tot, després d'haver-me arrossegat per les clavegueres morals de les principals ciutats del migdia de França i llogarets de la frontera,

i de portar una vida desarreglada, de treball excessiu unes vegades i de ganduleria perfidiosa les més, fregant-me amb tota mena de gent, despreocupada, desvergonyida i perduda molta d'ella, freqüentant llocs hont no s'hi veuen més que'ls perdularis i'ls avorrits del món...

no sé per quin miracle de Deu havia conservat una certa innocència d'esperit que'm feia trobar malament, sentint-m'hi com emmanllevat, en aquell medi ambient que no era'l meu i hont m'hi havien dut les circumstancies i la meva curtedat de geni.

Me mancava'l cinisme del meu corruptor pera combatre'ls mals humors que'm venien en les hores de cansament, en que no deixaven de representar-se'm les recomanacions de ma santa mare i les pràctiques del Seminari,

quals arrels, per altra part, sentia de més en més sollevades del cor.

L'avorriment del vici me vingué, abans del enfit, no per virtut d'una reacció moral, sinó com aquell que, e surt lleuger d'estomac i fastiguejat d'una borratxera, senzillament perquè'ls plats servits no son del seu agrado.

La vista dels meus antics amics en Rafel i en Pep, que vivien tranquils a casa seva donats a llurs quefers i ben vistós de tothom, me seduïa;

majorment els precs d'aquest darrer m'inclinaren a fer un esforç pera deixar aquella vida i sostraurem a les influencies d'aquella mala amistat.

El Govern concedí un indult, i vaig aprofitar-lo pera tornar a casa. L'Ibo, per mes que no sentia res de lo que a mi'm frisava, perquè tenia'l cor mort, feu lo mateix, següent axó pera mi una verdadera desgracia.

No obstant, posat a casa i enfeinat amb la endreça de la meva poca hisenda, que d'anys anava de mal borràs, majorment des de la mort de la meva mare, la influència que l'Ibo exercia sobre mi esdevingué més lleugera, contrabalançada per la bona amistat d'en Rafel i d'en Pep.

El primer d'aquests havia fet bons negocis amb el contrabando en gros, pel que tenia especials aptituds, i ara els quatre formarem una mena de societat de la que n'era'l gerent en Rafel, i arriscarem amb fortuna algunes entrades atrevides.

Els primers temps l'Ibo collà be i fins fou de profit perquè tenia bones condicions quan volia; però mes tard, ja una mica revingut dels apuros en que al principi's trobava, se cregué més sabí que'l mestre, i aviat comprenguérem que la nostra societat no podia durar gaire.

Encara, axis i tot, tirarem bon temps, degut als esforços que, pera lligar caps, fèiem en Pep i jo; però a la fi's dissolgué per un cop de geni d'en Rafel, que no era pas home pera agemolir-se a les impertinències d'aquell,

i encara que m'oferí la seva companyia, vaig renunciar-la, enamorat cada dia més de la vida quieta i dels petits guanys de la terra, màxime quan amb les ganancies arramassades havia pogut tapar els principals esborrancs de casa.

A llavors l'Ibo començà a treballar per son compte en el mateix negoci del frau, i amb ganancies més o menos fictícies, a rumbejar, entregant-se descaradament a la vida llicenciosa.

Se feu un mal nom, mes com esmerçava diners, era de bon regent, prou llest de llengua i disposava de la força bruta, se feia respectar per tothom, i fins era ben escoltat per les mosses, que no escarmenten mai en pell agena,

i axó que'l poble li tragué aviat per motiu l'Esparver, perquè axis que ullava una peça de cassa ben apetitosa, no parava de fer-li l'aleta fins a tenir-la.

Per aquell temps, tingué lloc sa cèlebre topada amb en Polion de Custoges, el gall francès, en la festa de aquest mateix poble. Ja de temps que se la portaven votada, i allí, per qüestions d'una mossa, anaren a capgirells.

En Polion, amb tota sa fama de brau, perdé la partida i deixà les dents en mig de la plaça. L'escàndol fou tan gros, que tots els balladors, fets un embull, s'apunyegaven mútuament sense saber lo que's feien, no quedant-ne cap de dret.

Aquell dia l'Ibo s'afartà de malmetre gent a cosses i cops de puny; fins els gendarmes que tractaren de detenir-lo, reberen sa corresponenta tanda de bufetades.

Prou cridaven ¡arretez-le ce brigand! però, pitofos com tothom, no pogueren fer-se'n senyors i anaren de pernes enlaire. D'aquella feta, la fama de busca-fresses terrible del Ibo, cresqué extraordinàriament.

Entre tant, jo'm creia un altre home, si be ¡infeliç de mi! no sabia sostraurem del tot a la influència de aquella amistat maleïda.

Veritat es que, aqueferat i amb el gust del treball, entre setmana me'n recordava poc, mes a les festes, en els aplecs i en quant me temptava la dèria d'una casera, sempre havia de ser a reressaga del Ibo.

En Pep i fins en Rafel solien ser de la seguida, mes els n'estaven ben guardats de la seva ombra, i fins me'n predicaven sempre.

Però a mi'l cor m'enganyava; me feia la il·lusió de que era jo l'únic qui podia portar-lo a bon camí, ja que era l'únic de qui suportava amonestacions i recriminacions que per altra part, cap efecte li feien i que sovint me rebatia garbosament.

Una nova virada de les meves afeccions, tingué més força pera desviar-me'n un poc. N'estava fart de la vida de saltamarges i d'anar de mal borràs, sense una persona que cuidés de les meves intimitats.

Havia de cercar dona, però no una dona qualsevol, sinó presentable i que omplís el baucis de mon entorn.

Les que la companyia del Ibo m'havia portat a tractar eren, en general, rebrecs de botiga, desperdicis d'altres taüles o esguerros morals, nascuts i crescuts en el vici i desviades de son destí, sers que de dona no'n conservaven més que la forma i la malícia.

Sols alguna que altra vegada havia trobat, entre elles, residus de bellesa i fins aromes esblaimats de virtuts ingènites, com entre la fruita podrida s'hi troba de tant en quant algun mos de carn blanca i sana que'ns recorda la bona llevor d'hont procedeix;

mes era tot tan revolt entre màcules asqueroses i sediments de bordell, que sols servien pera deixar cert regust d'enyorança en ma instintiva delicadesa de sentiments que'm feia comprendre la existència d'altra mena de dones, més en harmonia amb els records de ma pobra mare,

records desgraciadament massa esmorteïts després dels anys transcorreguts des de que les circumstancies i'l meu mal cap me'n separaren pera no reveure-la més.

En Rafel, poc aficionat a faldilles, repetia sovint que de les dones la millor era sols bona pera llençar;

el Rector ens predicava que la dona es signe de pecat, i'l pocavergonya del Ibo sostenia que, morts els escrúpols, totes son iguals; però jo sentia una certa veneració per la dona de bon nom, per lo mateix que n'havia vistes tantes de rebregades.

Es a dir, per veneració prenia jo lo que, en lo fons, no era més que una adoració per la vida del bon burgès, ben apeixat per dona vistosa i placenta, rodejat de consideracions i benestar.

Però'm succeïa, passant revista de les que podien convenir-me, que unes no'm plaïen per boges i recordar-me massa a les d'altre temps, i les que no, les trobava bosqueroles i sense tracte, poc vistoses o fleumes i fades, i per consegüent,

poc aperitives pera mon paladar una mica gastat per les picantors d'altres plats, mal que fossin aquests poc del meu gust.

I esdevingué, a llavors, que vaig conèixer a la Coralí, la pubilla del Molí de Balasc, un dels més enfeinats de la comarca. Son pare era un tros de paí sa mare, ja difunta, fou una francesa de la Menera, de família modesta però molt considerada.

La Coralí, des de nena, havia passat llargues temporades al Santuari del Coral, d'hont n'era manifessora la seva padrina, una tia de part de mare.

Era a llavors una mossa d'uns vint anys, alta i ben plantada, de cara fresca i roja, nas fi i ulls vius, sota unes celles negres i molsudes que donaven a sa mirada una fixesa encisadora.

Son front era llis i net, ombrejat per una cabellera ondulada i negra. Aquest detall la distingia de les demés noies del seu braç, que duien el cabell llis i tibant, com clavat pel monyo a la clepsa.

Seguint la costum francesa, usava casi sempre còfia, però no la ordinària com gorra de dormir, que se estila a la frontera, sinó elegant i ben tallada, com les damisel·les de més terra endins.

Ademés, son freqüent tracte amb els nombrosos visitants del Santuari francès, li havia donat un aire esparpellat, que ajudat de sa conversa xamosa i picanta, la feia oviradora.

Tan bon punt la vaig veure, ne vaig quedar emprendat; aquesta es la meva, vaig dir-me desseguida, deixant-m'hi caure amb tot el dalè d'una ànima verge.

Amb son pare fèiem negoci de rodells i carbó, i solíem tenir nostres col·loquis al pati del molí, ombrejat de tells, que venia a ser com una miranda sobre la riera hont hi lliscava l'aigua passada, després de saltar, fent núvols d'escuma, per sobre el rodet.

Allí hi havia una taüla formada per una mola vella, i allí la noia ens solia servir un repàs de pa i llangonissa o formatge, ben regat amb vi verd, de qual manera sellàvem nostres tractes.

Jo m'hi encantava mirant a la Coralí, feinera i moguda com un esquirol,

tan aviat dintre com fora de la casa, donant cap a tot: a la roba que repassava, al despaig dels parroquians, al graduador de la tramuja, i a fer anar d'aire al mosso i a la minyona, sempre amb la mitja rialla als llavis i la contesta prompta sempre.

Amb sa cara fresca i roja com una maduixa, son mocador de seda moradenca creuat sobre'l pit i'ls rinxos del color de l'ala del corb, coberts, com tota ella, pel polsim de la farina, talment semblava una borraina, besada per la gelada del matí.

Afavorit pel geni del moliner, poc donat a exhibir la seva filla, vaig guardar com un secret aquella troballa.

Per altra part, a n'ella les coneixences de part de sa de la ratlla no la tiraven, i com la missa la tenien més avinenta a la parroquià francesa de la Muga, resultava que era poc vista i coneguda, molt menos a Albània, hont pot dir-se que mai hi posava'ls peus.

Però més tard vaig tenir la debilesa de confessar-me'n amb mos companys, i l'Ibo ja no parà fins a fer sa coneixença.

Un dia, a la festa major de la Muga, vaig presentar-li, i començà a galantejar-la com feia amb totes, amb aquell to de fina mofa pròpia del qui es llarg del ofici, i ella li correspongué amb un garbó que si per una part me satisfeia, ja que feia honor a la meva elecció,

per altra no deixava d'inquietar-me, perquè en veritat, el natural encongiment i curtedat de geni que m'havia, en cert modo, salvaguardat de la brutícia trepitjada en el temps de la disbauxa, tampoc m'afavoria gaire pera sostenir el paper de galant,

majorment en competència amb gats vells com l'Ibo.

La sola consideració de que aquella noia no era de la mena de les que tenia per conegudes, me infundia respecte, acabant-me d'entortolligar la llengua, sempre que tractava d'eixir-me de la conversa ordinària.

Veritat es que, en tals cassos, ella solia mirar-me d'una manera estranya, com si'm llegís a l'ànima, i reia co'm si li plagués lo que llegia; mes axó era ben poca cosa pera afirmar els drets que, interiorment, m'adjudicava sobre d'ella.

En fi, que comprenia que si a la Coralí li donava per desitjar un galantejador de volada, jo'm quedava curt.

Després vaig tranquil·litzar-me, perquè en quant quedarem sols amb l'Ibo no's cansava de posar-li titlles, i ella, per sa part, axis que poguérem parlar-ne, me digué:

—¡Quin gardunya n'hi ha d'aquell teu companyó! Se coneix que està fet a tractar sols amb ximples, que's creu que totes ho som.—

Ademés, l'Ibo era amic meu, potser era jo l'únic amic que ell tenia, i si be li sabia tota una historia de traïdories, infidelitats i desvergonyiments, a mi no m'havia faltat mai en cosa grave.

Amb tot, vaig creure prudent fer un esforç pera aixeribir-me una mica, preparar be'l terrenyo, i esperar lo aplec dels francesos a Sant Anyol, com a diada la més apropiada pera donar el salt mortal. Després d'axó, per lo que pogués ser, tallaria en rodó l'amistat amb l'Ibo.

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol tres

Les immenses cingleres que, com les runes d'un amfiteatre colossal, migclouen la vall diminuta de Sant Anyol, semblava que m'anessin a caure a damunt,

i les boscúries d'alzines que s'estenien a banda i altra, des del repeu de les cingleres fins a les clapisses de Bassegoda, fosques com eren, pareixien les negres tapisseries que endolaven el grandiós temple hont s'hi celebraven els funerals de les meves il·lusions.

Prou remorejaven les cristallines aigües de la riera que, davallant de la espantosa esbaconada de Brui, formen amansides gorgues d'un verd esmaragdí, enfilades les unes amb les altres per filigranes d'argentina escuma;

prou s'hi emmirallaven els verns i castanyers revestits de novella fulla d'un verd tendral, i'l sol prou ho hermosejava matisant-ho tot amb els canviants de sa lluminosa paleta, i fins els ocells xerrotejaven agradosament per les verdisses;

mes jo no sentia altra cosa que'l corcar de la gelosia rosegant-me les entranyes, ni veia res més que les negrors que'l meu pessimisme començava a dibuixar en l'auba de la meva ditxa, desequilibrant mon esperit, ja de si prou donat a la concentració i a la tristesa.

No sabia acabar-me la jugada del Ibo,

i fins coneixent-lo, en ma innocència de criatura gran, no'l conceptuava capàs de fallar l'amistat del únic ver amic que tenia, com si la lleialtat fos cap principi ferm, quan no descansa sobre la noblesa del cor; però'm podia acabar menos la lleugeresa de la Coralí,

tan complacenta sempre amb mi, tan carinyosa i expansiva en ses converses, una mica drol·la i enjogassada, axó sí, mes prou entenimentada pera recatar-se d'un jove de tan mala anomenada, després que indirectament be li havia prou fet entendre'ls plans que jo aquell dia portava.

Tractant d'esbargir el mal humor pels encontorns de la riera, vaig fugir del planell, però al muntar un mairge, vaig topar-me amb el Subcabo de Mossos de la Esquadra, un tal Arbós, que havia vingut amb quatre números més, al objecte de vigilar i mantenir l'ordre.

Era l'Arbós un gat vell, de patilles blanques i cara colorada, que desempenyava la seva missió amb absoluta consciència i ple d'amor pera la institució a que pertanyia.

Si, a semblança dels pells roges d'Amèrica, hagués tingut la costum de penjar-se a la esquena la cabellera dels enemics vençuts, de segur que n'hi portaria un bell enfilall;

però era home modest, poc amic de retreure mèrits propis, i de conversa reposada, tot aposta pera captar-se la confiança, tant dels seus subordinats com dels paisans.

-¿I doncs, Albert, que no't ballen les cames?-digué, al veurem i al sol objecte d'aturar-me.

-No, no he tirat mai per ballarí,—digui jo afectant tranquil·litat.—Ara me'n anava a donar un vol pera esperar que'ls companys fossin servits i marxar de tornada.

—Doncs, si no tens res més important que fer, seu aquí, que fumarem un cigarro;— i'm senyalava seti al seu costat damunt de l'herba.

La conversa no podia trigar en recaure sobre'l plat del dia: els trabucaires.

—¿Què se'n sap de nou?—vaig preguntar per entrar en matèria.

—Poca cosa i estantissa;—feu ell amb naturalitat.—Si tu no'n portàs alguna de fresca!...

—Jo? que es cas!—vaig respondre mantenint-me en la mateixa reserva.—A casa estic a la feina, i'ls companys amb qui he vingut, parlen més de mosses i de caseres que d'altra cosa. De lo de Ridols ne sé lo que'n saben fins les criatures. Vos sí que deveu estar sobre la petja.—

La cara se li arrugà al fer-li aquest retret, i després d'uns moments de silenci, digué:

—Vetaquí una campanada que repicarà fondo. Jo, al saber-ho, vaig tenir una acalorada que encara'm dura, — afegí,—tants com ne vulguis; però ¿que'n farem dels rastres? ni fins de conèixer els llops, si no tenim cans pera tirar-los-hi damunt?

Figurat que tinc escassament vint-i-cinc homes a la esquadra, i quan he donat servei a l'Ampurdà, a Mieras i a la Garrotxa de baix, ¿qui'm queda? Amb prou feines he pogut reunir quatre homes pera pujar avui.

Fa dol de parlar-ne; aneu amb quatre homes a perseguir quadrilles de set i de vuit, tots els quals ja s'han jugat la vida per menos encara de lo que val. Fins fa consciència de passejar-los per aquestes terres hont hi ha pena de la vida a cada girant de camí.

Mes no't cregués, que d'axó de Ridols, sinó que mal m'esta'l dir-ho per la pena que m'ha fet, me'n alegro per vosaltres, que potser tocant-vos el cuiro, se vos n'anirà la son dels ulls. Ja has sentit quina filípica més ben xafada vos ha endreçat mossèn Geroni aquest matí.

Ja'm penso, per lo que veig, que no ha pas entrat fondo, mes pel camí que anem, ja'n vindran d'altres, i als qui teniu quatre sous, be us caldrà anar orella-drets. La guineu ja no té pas escrúpols de cassar vora del cau.

Be, sí; es lo que deien alguns companys al sortir de missa: be'ns caldrà defensar-nos nosaltres mateixos, si qui deuria fer-ho té altra feina. Mes ¿qui s'hi posa al davant?

—I ¿qui son aquests companys? feu ell interrompent-me.

—¿Qui voleu que siguin? En Rafel del Pedrals, ell Pep del Serrat, l'Ibo...

—En Rafel, bo; en Pep, també bo; en quant a l'Ibo ..... fins s'hi fa tala que minyons com vosaltres aneu amb semblant seguici.—

La rebufada anava principalment per mi, i no va venir-me de nou: hi estava ben acostumat.

—Es una mica drol·le i massa despreocupat;—vaig dir mig rient, per respondre alguna cosa.

—Diguessis pocavergonya i mal intencionat...—feu ell tot serio.—Sempre'm sembla que aquest minyó acabarà malament.

—Mentres se guanyi la vida i les orgues li vagin com ara...

—Sí, i tal; endogalat fins a la nou del coll. Ara mateix no viu sinó de la seva poca vergonya i de la por que li menen els acreedors.

—¡I ara, què dieu!— vaig fer amb una sorpresa que no poguí dissimular.

El Subcabo'm mirà amb sos ulls penetrants, que se'm ficaren a dins de l'ànima, i al convèncers de que la meva sorpresa no era fingida, digué amb un cert deix de despreci compassiu:

—¡Sembla estrany que tu, que ets amb ell com tap i carbassa, ignoris axó. Avui l'Ibo deu dues vegades lo que té.

Però ell be rumbeja i gasta!

—Axó es lo que molts no entenen, i jo penso entendre-ho massa,— afegí el gat vell arronsant les espatlles.

Començava a ferme càrrec de la meva estúpida innocència, per més que no sabia explicar-me com un home que, en mig dels atrabilismes de son geni antipàtic per tothom, no havia deixat d'espontanejar-se amb mi, m'havia ocultat darrerament la seva posició.

De moment, vaig assaborir un sentiment de goig, semblant-me que era l'Ibo menos perillós pobre que ric;

mes, aviat, reflexionant sobre'ls recursos del seu temperament atrevit i despreocupat, trobí que aquesta darrera circumstància en poc millorava ma situació, en cas de que decididament pretengués la molinera.

Es més: era de témer encara major frescura, pera fer-se amb els cabals de que tothom la feia pubilla.

En aquells instants, com pera més enverinar els meus sentiments, el ball s'anava engrescant, acabant per prendre-hi part tota la fadrinalla, i la rodona, en que giravoltaven l'Ibo i la Coralí, vingué a plantar-se al nostre davant.

Dansaven el ball francès, espècie de galop infernal en que, al final de cada passada, son les mosses arborades en l'aire, preses per sota les aixelles pels balladors de cada mà, i vaig haver d'amargar el mal trago de veure com, embogida de riure, entre l'Ibo i un xicotàs francès,

tiraven amunt, amunt, a la meva estimada, fent-la surar dos pams sobre el nivell de les demés, amb una persistència bestial, com si me'n fessin present allà, o volguessin posar a prova la meva mansuetud.

Ella semblava endreçar-me, des del pavès en que's veia muntada, mirades indefinibles, que lo mateix podien ser coqueteries de mofeta, que disculpes de noia avergonyida.

Enfonsat jo en mes cavil·lacions, vaig dir, sense casi donar-me'n compte:

—Es una mala peça, cregueu-ho, Arbós: ningú'l coneix com jo. Ja feia be d'anar-me'n desentenent, mes d'avui endavant, ja tint el pa ben partit.—

El vell Subcabo'm dirigí sa mirada fina i penetrant, com un poc sorprès de la meva sobtada declaració. Després, somrient senzillament entre ses patilles blanques, digué tot girant el cap enrere:

—I faràs santament, minyó.—

Lo que en l'instant mateix de contestar-me havia atret sa atenció, era un lleuger refrec de fulles seques, que's sentí al bell darrera nostre, mogut pels esclops d'en Bilot, el bouer del Pedrals: una mena d'escarni d'home, petit, gras i amb un goll com una esquella.

Estava allí corbat, amb el cap penjant i furgant amb un bastó la fullaraca.

—Què gratàs aquí, escalaborn?— li cridà l'Arbós amb veu alta, com qui parla a un sort.

—Busco monjoles; feu ell amb veu de nas, fosca i rossegada, alçant el cap i mirant al Subcabo amb aquella mitja rialla pròpia dels idiotes, que li feu posar de manifest dues rengleres de dents blanques i punxagudes com les d'un cadell.

—¡Al bosc son los monjoles,—crida'l Subcabo,— i te n'hi vas corrents abans que t'hi tiri amb una puntada de peu, mal sorge!

—¡Balisca! no;— feu el beneït al sentir l'amenaça, i accentuant encara sa mitja rialla, començà a retirar-se, balancejant el cos com un titella, tot bregant pera posar-se'l barretinot suat que duia a la mà, ple, efectivament, de bolets acabats de collir.

—Es un tros de carn batejada,— diguí jo al observar que l'Arbós no'l perdia de vista.

—Sí: contestà aquest; un tros de carn batejada, que sempre'l veuràs al peu de les rodones, com si sotgés les converses.—I alegí sentenciosament:— De murris i de beneïts liberanos, Domine.—

En aquest moment se produir altre moviment anormal, que feu en un instant parar la música i desfer-se les rodones.

L'Arbós desaparegué del meu costat, i no'l vegi més. Els balladors se dirigien als badocs, preguntant de que's tractava, mentre que les mosses, esmaperdudes, cridant i xisclant s'arremolinaven amb llurs famílies. Aviat se sentiren clares, veus que, venint de la riera, cridaven:

—¡Els trabucaires! ¡Els trabucaires!

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol quatre

No n'hi havia pera tant. ¡Els trabucaires! sí; però eren lluny. Alçant el cap i mirant a la cornisa de la immensa cinglera que envolta la vall, se veia una filera d'homes armats, seguint el camí de Ribelles que voreja l'espadat, en alguns indrets, mig sospès sobre l'abim.

El pànic s'apaivaga de moment, mes la calma ja no podia tornar. Els cap-verds i la jovenalla dels francesos, s'ajuntaren als vells i pacífics que, acabat el Rosari, ja's formaven en professó a la porta de la iglesia pera reprendre'l camí de les canals.

L'Arbós, amb els sous mossos, ja era endavant, i'ls comentaris versaven sobre si arribaria o no a temps, pera segar-los-hi la ventatja.

Tothom anava armat d'un modo més o menos vergonyant, però tothom, més que de les pròpies forces, se refiava del redós d'una bona companyia...

Els de Ribelles s'acollaren amb els francesos, amb ànim de amprar-s'hi per lo menos fins a la font del Sant, hont començaria la dispersió:

els de la comarca de Bassegoda ja trescaven amunt, per entre'ls alzinars i castanyedes, cap a les clapisses de Martenyà; els de Montagut i Tortellà seguits dels de Sadernes ja corrien riera avall, com els de Talaixà, Oix i Baget emprenien les marrincoles del Salt de la Nuvia.

Els escadussers i toca-tardans, feien de tot: uns semblaven menar cap por als lladres, i altres se resignaven a fer grans marrades pera fugir de llocs massa feréstecs o anar més temps ajustats a unes o altres colles.

Els de la banda de Albània i baral de la Muga, pocs i mal avinguts, anàvem a la esbarriada. Alguns seguiren als de Bassegoda: en Rafel de Pedrals, decidit i amic d'aquesta mena de batudes, corregué darrera dels mossos a les ordes de l'Arbós.

L'Ibo desaparegué, després d'haver-se'l vist darrera del molí hauent-se-les amb el gollut d'en Bilot, al qui feia grinyolar com un godall, estirant-li les orelles.

Jo no podia pas escollir, doncs abans de que prengués determinació ja l'havien presa la Coralí i la seva colla, aplegant-se amb els francesos, amb el propòsit de seguir-los fins al Palancot, sobre'l torrent de la Comella.

Fins allí, lo nombrós de la comitiva allunyava tot perill: més enllà, el terrenyo era descobert i conegut, i amb quatre gambades serien a casa.

Pera mi la travessera resultava més llarga i representava anar dues hores de nit, mes axó no'm preocupava gaire, majorment no portant entrebancs que'm fessin anar reparat. Vaig reunir-m'hi, doncs, sens dubtar, seguit d'en Pep del Serrat.

Jo volia parlar amb la Coralí, i'm calia aprofitar l'ausència del Ibo. Era de témer que'ls francesos m'enredarien la troca amb més o menos intenció; però passant revista a la jovenalla allí reunida, no'n vegi cap que'm res el respecte del Ibo.

Era amb aquest, amb qui me les tindria d'heure, si com semblava, la noia'l prenia en serio, i si com temia, el vell moliner se deixava enlluernar per les aparents grandeses del Esparver.

De més a més, els francesos se separarien després de mig camí, i encara me quedaria un bon tirat pera aprofitar-me, si no havia pogut abans.

¡Trista situació, certament, per qui ha preparat mesos i mesos una jugada que considera segura,

veures reduït a aprofitar els rosegons de temps que'ls altres volen deixar-li, qui sap si pera adquirir la certitud de que'l castell de ditxa, amb tanta fruïció bastit, es tot per terra!

Volia parlar-li, sí; però les gropades de fel que'm pujaven del cor al cervell, pertorbant-me les idees i augmentant mon natural encongiment, me feien sempre mancar l'hora bona.

Des de l'arrera-guarda de la comitiva, hont aní a raure,

després d'algunes covardes intentones d'abordatge, no perdia d'ull a l'airosa pubilla que saltironant pels pedruscalls i còdols de la estreta via, no parava de garlar amb veu alta amb uns i altres dels qui, amb llurs retrets i blagues, provocaven ses fresques riallades.

Algunes vegades, les sinuositats de la marrincola que seguíem, ens posaven casi frec a frec, i fins en certs moments me mirava de tal manera, que, despertant-me dolços records, m'esbargia un poc les negrors del esperit;

mes jo no podia rompre a parlar, ni trobava la frase inicial de cap conversa, i ella, seguidament atreta sa atenció per les galanteries, més o menos primoroses, de sos companys, tornava a n'aquell esbojarrament que'l poca-pena del Ibo semblava haver-li encomanat.

Axis traspassarem les canals, i a la font del Sant berenarem sense cap mal encontre; poc després ens separàvem dels francesos, que, encara bon tros lluny, ens saludaven a grans crits; a llavors ja'm fou més fàcil arrimar-me a la Coralí,

armant-li conversa de qualsevol manera, i un cop més revingut vaig embestir el meu plet.

—T'ets ben divertida avui ¿oi?

—No pas per lo que tu m'hi hagis ajudat. — ¡Alsa, noia, com t'hi gaudies al l'Ibo.

— Sí, noi, i sort n'he tingut, — feu ella insistint en la mateixa intenció.— El ballador que se m'havia preferit, s'es fet fonedís. Veritat que no m'ha pas fet falla; ¡es tan xalat el teu amic! —

Vaig quedar mossegant-me'ls llavis. El fusell me treia per la culata; mes encara volguí insistir en plantejar mon capítol de càrrecs, i prenent un aire serio, vaig dir-li:

— Ja t'asseguro que me l'has feta grossa: no m'ho esperava pas de tu. —

Ella tota's redreçà exclamant:

¡I ara! ¡què t'has pensat? ¿Creus que era jo que t'havia de treure a ballar? M'estimi pas tan poc. ¡I amb les ànsies que per mi't donaves! —

A llavors, obrint els ulls, comprenguí que a la noia no li mancava raó. ¿Què havia fet jo per ella, des que l'Ibo l'havia treta del meu costat mig a la força? Encongir-me com un mussol, devorant en un reco la meva múrria. ¿I ella què havia de fer?

¿Quina major representació jo tenia sobre'ls que la galantejaven, ni quines preferències podia reclamar d'una noia amb la qual cap compromís mitjançava encara?

Lo cert era que m'havia perdut per curt de gènit,

deixant-me avantatjar per un rival que'm donava set voltes en la matèria, i que, per lo que deduïa, amb el seu garbó en el dir i en el fer, que tan sovint arribava als límits del desvergonyiment, havia ja guanyat el cor de la molinera.

Vaig enfonsar-me de nou en una mena de desesperació sorda que m'entorpia les potencies, fent-me més inepte encara pera ma rehabilitació.

Com si ho conegués ella, a llavors semblà complaure's jugant amb mi, infundint-me una mica de coratge amb ses mirades, pera deixar-me caure de nou, als pocs moments, en el sot de la desesperació.

Aconsellat per la enveja i'ls gelós, vaig voler desfogar-me contra'l meu company, bescantant-lo com un viciós i un perdulari, mes aquest tema que, presentat amb mònita, podia donar-me alguna ventatja, mal emprès, no serví sinó pera posar al descobert ma poca trassa.

—Mira que té les ungles molt llargues, i les noies que s'hi tracten acaben per dur-ne'ls senyals.

— D'axó no te'n posis pas cap pedra al fetge: no son pascomptes teus, — respongué ella frescament.— Ja sap a qui les fa. En quant a mi, ni ell ni ningú, que ho probi d'ensenyar-me les ungles, perquè les hi arrencaré. Som com les noies de l'Ampurdà: molt mirar i poc tocar.—

Corm més petit i deficient me coneixia, més me sentia robat per aquell temperament viu, al que no podia acabar de classificar, i que'm seduïa amb l'atracció misteriosa de lo inconegut.

Anàvem els dos al cap de filera; ella davant meu, amb el cap alt, lluint la immaculada còfia que, tapant-li el monyo, deixava escapar en torn de son front, com raigs de flames, les crespades badies de sa cabellera negra;

un mocador de coloraines, cobrint-li coll i pit, li queia sobre'l gipó de vellut negre, de sota quals faldonets ne rajava la sobre-falda blava, trossada fins arran dels genolls i apuntada al darrera, deixant al descobert la faldilla de vions vermells, dejús la que,

calçats d'airosos sabuts a la francesa, s'hi bellugaven uns peus lleugers, sortejant, amb pas ferm, els entrebancs del camí.

La llum crepuscular, caient aplomada de dalt de les cingleres, feia resortir els contorns de sa figura sobre'l verd envellutat de la boscúria, amb una certa austeritat de línies que, ajustava més majestat a sa persona, ja de si prou acabalada.

Aquella visió, obsessionant-me amb el convenciment de que era un bé de Deu que m'escapava per la meva poquedat i per la mala obra d'un company de tota la vida, m'oprimia'l cor, produint-me un sentiment de desconsol, com el del nen que veu escapar-se-li l'ocella que tenia a la mà.

Amb un cert esborronament, vaig adonar-me que arribàvem al terme del camí, hont deuríem separar-nos. Apressant el pas, vaig atansar-me a la noia, i allargant el coll com un captaire:

—Coralí, si t'he agravat, perdonam,— li diguí,— però deuries ferme mercès d'escoltar quatre paraules.—

Ella, reblincant-se una mica i amb un to de veu bastant indiferent, feu de resposta: —Mira, ja sabes hont estic: de dies la porta de casa es sempre oberta.

—Es que no voldria parlar-te davant del teu pare, ni tan sols que ell me veiés.—

Se mig girà escurçant el pas, i amb un somrís indefinible, respongué:

—Mireu el gata-maula; ell que'm deia que'm malfiés del Esparver. Jo crec que tan res de bo sou l'un com l'altre. Feu com el Sant Crist d'Albània i'l dimoni de Fontfreda, que tots dos son d'una mateixa fusta.—

Si m'hagués donat una bufetada no m'hauria pas fet tan de mal. Completament desconcertat, vaig estar a punt de sanglotar. Per sort, la mateixa escohissor de la ferida me portà a la boca algunes paraules, inconscientment eixides del cor:

—Es que jo no soc cap esparver, Coralí! Ademés... t'estimo de debò, cregués-ho; i quan s'estima, no's vol mal.—

El to encongoixat de la meva veu degué fer-li algun efecte, perquè'm tornà a mirar, i aquella mitja rialla, entre mofeta i compassiva, s'accentuà amb un deix especial, que no trobí gens mortificant. —

Si tan bon intencions portàs,— digué al cap d'uns moments,— no soc pas borda: entén-te amb el pare.

—No me'n desafujo pas; vaig contestar un poc reviscolat, —però abans tinc de parlar-te sens que ell ho sàpiga.—

Ella medità alguns moments abans de donar-me la resposta: després a mitja veu i sens mirar-me, digué:

—Dimecres, després de mig dia, tinc d'anar a collir aglans al alzinar vell, a sota'ls cingles.

—Doncs, ens veu al alzinar,— li deia poc després, parlant-li de frau, en el moment de separar-nos.

—No t'ho asseguro, fill, respongué amb veu més alta i amb una indiferència que'm deixà glaçat.

Ja era bon tros lluny, que encara, amb veu de coll, bescanviava dits i retrets amb en Pep i els altres de la nostra colla, sens que n'hi hagués un sol pera mi.

Una de freda i una de calenta,— me deia jo, des del fons del descoratjament en que, de nou, havia caigut.

Sense energies pera dominar o dissimular mes impressions, caminava calladament, agè a les converses dels meus veïnes, sens adonar-me casi de que, un ací, dos allà, s'anà repartint la companyia, quedant sol amb en Pep quan ja era negra nit.

Aquest bon minyó i excel·lent company, també era un poc donat a la vida alegra, més per efecte del seu temperament joiós, que per vici.

Algunes vegades s'excedia en la beguda, però tenia tan bon vi, que en tals cassos, més que mai, manifestava son caràcter bondadós, extremant les mostres de la seva amistat o del seu agraïment, per qualsevol fotesa, fins a fer-se empalagós.

Aquell dia'n tenia un punt,

i comprenent prou bo quines eren mes cabòries, la donà per consolar-me, desfent-se en penjaments contra l'Ibo, i fins a la Coralí arribaven les seves flingantades, titllant-la d'esbojarrada i cap de pardals, manifestant la seva opinió de que seria carn per l'esparver.

Poc sabia ell'que amb axó lo que feia era enfonsar-me més la espina.

Passàvem per sota les parets del molí de la Frau, que amb tot son aspecte de pobresa feréstega, o potser precisament per axó,

era un dels casinos bosquerols, hont tot sovint s'hi aplegaven contrabanders, trabucaires, carboners, carrabiners i altres perdularis de tota llureia,

que amb la excusa de vigilar, pactar i contractar, o liquidar comptes, jugaven fort per cantitats que molt sovint anaven a les butxaques de tots menos a les dels que havien firmat el rebut,

tocant-ne sempre, se suposa, una bona part pel moliner, una mena de sagristà amb veu de femella, més maula que Brican.

Sentirem a dins remors de veus, de les que'n Pep ne deduí que hi havia espellonada, parant-se en sec i proposant-me d'entrar-hi.

Vaig manifestar-me'n contrariat, doncs aquella repugnància instintiva que per tals llocs havia sentit sempre, fins quan n'era parroquià, s'havia accentuat molt als darrers temps i majorment aquell dia en que no'm sentia d'humor pera alternar amb ningú.

— Entra-hi tu, que jo me'n vaig a casa,— vaig dir-li tirant avant.

— ¡Que es cas d'axó!— feu ell prenent-me'l braç;— mira: si tiràs avant, jo no't deixaré pas, perquè som amics ¿sabes?, i jo pels amics ¿sabes?, me perdo.

Però creu-me que no't convé agafa'l son amb el cap ple de pensaments tan negres; cal esbargir-los, i per axó no hi ha com una bona trucada, cregués-ho.—

Jo'n protestava ferm i ell tornava:

—Doncs, no jugarem; no més veu qui talla, ens empassarem un glop, i avall, perquè avui ¿sabes? jo no't deixo fins a mocar-te'l llum de l'arcoba, però ¿sabes? tinc la gola seca.—

La ingènita debilitat del meu caràcter, més que la carinyosa insistència del meu company, me feu cedir.

—¡Beure un glop i toca'l dos! ¿eh?—

El cop de puny que va donar en Pep sobre la porta, va semblar-me, no obstant, que tombejava sobre la fossa del meu passat, i que, revisquent els records allí enterrats, me donaven la benvinguda.

Vaig entrar-hi amb la recança del caminant que, convençut de que feia via dreta, se veu de sobte obligat a torçar de camí, i totes ecs amargantes reflexions se concentraren en un mal pressentiment:

—Aquesta noia serà la meva perdició.

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol cinc

—Au, que estona ha que la pican!— digué, tot obrint la porta, 'l moliner que'ns coneixia be prou, i suposà que veníem de cita.

Després d'atravessar la mal endreçada cuina, embocarem un passadís desvirondat i entrebancat de eines, que acabava amb una porta de entre quals escletxes ne traspuaven dèbils raigs de llum i n'eixia ressò de veus de jugadors.

Allò era la timba; una tuta amb sostre de sota teulat i trespol de posts guerxes i mal empalmades, que grinyolaven sota'ls peus.

Lleixes plenes de gerres greixoses, restells de pans, penques de cansalada i tota mena d'objectes més o menos comestibles, indefinits, bruts, negrosos i plens de floridura, mig tapaven les mal rebossades parets.

Casi tota la llargada de la peça venia ocupada per una taüla de fusta greixosa, amb dos bancs a banda i altra, pera us dels entaulats. En aquells moments, aquests eren quatre, que estaven fent-la, amb tota l'afició que la cosa's mereixia.

Si contra gust hi entrava, ¡amb quin delit hauria reculat, si m'hagués adonat a temps de que'l president d'aquella honorable quadrilla era'l mateix Ibo en persona!

—Voto a la cabra!, d'hont surt ara'l Picolí?,— (aquest antic motiu solia ressuscitar-lo quan volia molestar-me amb ses humorades);— ne tinc una grossa alegria, a fe, perquè'm temia que t'haguessis trabocat a la gorga de Balareny,

o que t'haguessis estimbat per les clapisses de Coll-Roig, tot fugint dels d'en Briquet.

¡Que sap hom! Però ara m'hi jugaria una orella que has seguit el rastre de la Coralí per les canals ¿oi?

¡Ah murri, quin fart de ensumar i riure t'hauràs fet tot rera enllà!...— El seu to de mofa me posà a dos dits d'esclatar, però no tenint humor ni d'enfadar-me, vaig decidir parar ferm, però resolt a no deixar-me vèncer per la múrria. Ens ajuntarem a la partida.

Estaia de bones, i comencí a guanyar, següent al Ibo, justament, a qui tocava casi sempre parar taüla.

La rancúnia que començava a sentir contra'l meu amic, era de tal mena, que ara'l guanyar-lo me contrariava. La seva amistat me pesava, però temia la seva enemistat, perquè sabia de lo que era capàs.

Per axó hauria sacrificat mos guanys, amb la temença de distanciar-lo més i portar-lo a pitjors extrems. Mes ell, dotat d'una sang freda, i d'un predomini de si mateix, superiors als meus, com més perdia, més creixia son bon humor, aparentment, ¡eu!

perquè jo no m'hi enganyava, comprenent que la revenja no podia mancar en una o altra forma, la més mortificant pera mi.

Mai he sabut fingit, i la disfressa de bon humor que havia adoptada, aviat me feu traïció, començant els nervis a apoderar-se de mi.

La flema d'aquell home'm desesperava, i sobretot, sa insistència en maldar sobre'l tema de la Coralí, m'allunyava tota esperança de tranquil·litat, i'l meu temperament de bon-jan, enamorat del benestar que havia cregut assolir,

se revoltava, inflat d'egoisme, contra l'amic que axis malbaratava'ls meus plans, i al qui de tan bon grat haguera cedits tots mos guanys, com l'hauria vist morir de un mal de ventre, amb tal de que no vingués a esbullar-me'l marro.

Els companys proposaren una treva pera fer un bocí, treva que jo hauria ben aprofitada pera ferme fonedís; però'l decoro de jugador afortunat m'obligà aguantar.

— ¿Doncs, qui hi teniu a la cuina, que no volien passar-hi?— digué l'Ibo, dirigint-se al moliner, que al moment de posar el pa i vi a la taüla, li havia xiuxiuejat quelcom a la orella.

—Un matrimoni de Lliurona, que ve de marrada del Coral i se li ha fet fosc.

—¡Ca, ca!— exclamà aquell, després d'un moment de pausa i d'estendre la mirada sobre tots els presents; digué'ls que ja poden entrar, que aquí no hi ha ningú de més. Però que entrin de frau.

—¿Voleu dir?— feu l'altre arronsant les espatlles.

Seguidament se dirigí a la finestra, obrint-la pera treure'l cap en fora i fer un xiulet. Després enraonà algunes paraules que no's comprengueren, afegint al final amb veu més alta: «Pugeu, pugeu!»

I més tard s'oí'l soroll d'arrimar una escala a la paret, i als breus moments saltaren per la finestra dos nous personatges, que al dibuixar-se sobre'l fons negre de la nit, ferits per la groguenca claror del llum que penjava d'una viga,

amb els genolls arran de la barba i arrapant-se a les polseres de la obertura, semblaven aquelles figures estrafetes, que sovint se veuen esculpides en els frisos i capitells de les iglesies romàniques.

Fins llur aspecte terrós, tan indefinit de color com de forma, ajudava a da'ls-hi la semblança d'escalaborns de pedra vella.

—Bona nit, jovent;— digué'l que anava davant, al saltar a terra i dirigint-se als qui contemplàvem la maniobra sense parlar. — ¡Hont aneu tan dematí, rates pinyades!— exclamà per tots l'Ibo.

— ¡Hola, Esparver!— feu l'altre perfilant una ganyota, després de llambregar a tots els presents.—¡Hont vols que anem! Ara, a veure si matem el cuc; després a la nostra feina. ¡I vosaltres! vingué estirades a l'orella del gat i. .... tot son trumfos ¡llamp vos mati!

— No, que ara contàvem els cairats del sostre,— digué l'altre amb el porró a la mà.—¡Seieu, que sereu dels nostres!—

S'assegueren; mes no al centre de la taüla i d'esquena a la porta hont se'ls feia lloc, sinó al extrem, tots dos de costat i arran de la finestra per hont havien entrat, la que deixaren ajustada, després de llevar els llocateus que'l moliner havia posats.

Se desfardaren a mitges de llurs mantes, i uns bestials trabucs que duien, els retingueren entre les cames.

L'un era vell i begut de cara, però ferreny; duia un barret llustrós de tan suat, sense forma ni color, desota'l que n'eixien badies de cabell groguenc que's fonien en alguns indrets amb una barba de pam blanca i groga, que, després de menjar-se-li mitja cara,

li queia del tot viciada cap a la esquerra, pel fregadís d'una bufanda roja i bruta que tenia enroscada al coll.

Uns ulls petits i grisos llagrimejaven amb lluïssors de murri dins d'unes conques fondes, i un nas de punta carnosa, tan ample de dalt com de baix, se mig perdia entre l'embull d'un bigoti de tots colors,

caxalejat i fumat, que embrossant-li la boca, sols donava eixida al canó d'una pipa ronyosa, que semblava durla soldada a les dents, ja que ni per garlar se la llevava.

El seu company, no per ser més jove, resultava menos fastigós.

Duia un barretinot, de color de cirera podrida, enfonsat fins a les orelles; una barba verge de navaja i de pinta, del color i forma d'un fregall de aigüera; un nas d'oliva, baix de pont i caragolant-se sobre una boca bífia, nua de bigoti.

Sos ulls, d'un blau desmarxat, fixant-se amb una inconveniència com de criatura, des de sota uns frontals abultats en extrem, donaven a sa fesomia una certa marca d'estupidesa,

següent lo xocant que sa boca dibuixava una mitja rialla casi perpètua, mitja rialla que a moments s'accentuava com si precedís la manifestació d'una idea que no esclatava mai.

En quant al trajo, ambdós anaven igualment bruts, amb la roba emplastada al cos per la habitud de no despullar-se.

Gec i calzes de vellut, calçons de cuiro ros, sabates folrades, i al coll, a més de la manta virada de blau, un sarró de tela crua, com els que usen els pastors pera les provisions.

Com a armament, a més del feréstec trabuc, duien a la cintura, entre altra ferralla d'us incomprensible a primera vista, uns grans ganivetassos de doble molla.

De gana'n tenien un i altre, i sense fer-se pregar, s'agafaren al recapte que'ls hi fou presentat, i menja que menjaràs, l'un callant sempre i l'altre no callant mai.

— Fa gana la vida de lladre, ¿veritat, Avi?— deia amb sorna l'Ibo, que's complaia en fer-lo garlar.— Jo no sé aquests senyors de la terra baixa, que a vegades convideu a passar temporada ací dalt, per que's queixen tant.

Si jo crec que la verdadera excusa de no esquitxar les unses, es per lo bé que s'hi troben entre vosaltres.

— No me'n parlis, home; si avegades ens aficionem tant, que quan els ve'l rescat, no sabem com despedir-nos;—responia l'altre, entre ganyotes de murri consumat.

I posat a la rossoladora de contar quintos de segrestats, apuntava detalls d'una cruesa tan bestial, que si bé feia riure als altres, a mi'm feia venir pell de gallina, més encara per lo que endevinava que per lo que referia.

Els sofriments morals i materials d'un captiveri passat entre les basardes de la més espantosa soledat, dins de cavernes de tothom ignorades, al fons de gorges esgarrifoses o d'impenetrables boscúries; l'espectacle continu d'una naturalesa salvatge i despiadada,

amb la sola companyia d'uns guardes més salvatges i besties que'ls llops que allí mateix udolaven, havia de produir, per força,

efectes desastrosos en la moral dels infeliços segrestats: gent de posició més o menos acomodada, que's consumia entre terrors i tristeses, mesos i mesos, esperant i tement un socors que lo mateix els podia portar la llibertat que la mort o'l recrudiment de les seves tortures.

Les famílies que no podien reunir les fauloses cantitats que'ls trabucaires exigien, avegades intentaven el rescat per la violència, amb lo que comprometien greument la sort del pobre pres,

i les que podien reunir-la, se trobaven sovint entrebancades i fins castigades per l'Autoritat que se mostrava ofesa de que's comprés a preu d'or una llibertat que ella era impotenta pera salvaguardar.

I'ls facinerosos, qual interès no consistia pas en retenir indefinidament a ses víctimes que constituïen per els molèstia i perill continu, aprestaven el caragol pera que'l suc ragés aviat.

El sistema era torturar-les posant-les-hi després al davant ploma i paper hont hi escrivien pàgines horroroses, sucant sovint aquella en la sang de ses pròpies venes.

Si axó no reeixia, les víctimes eren assassinades o abandonades al fons de les cavernes, hont morien de fam i de set, o be en alguns cassos, els parents i les autoritats començaven a rebre, per conductes desconeguts, sos membres sangonosos, tallats cos viu.

Pocs temperaments tindrien la robustesa física que calia pera resistir a tals martiris, i menos esperits encara, la fortalesa i cristiana resignació necessàries pera mantenir-se sencers sota'l pes de tals commocions.

Molts, perduda la raó, tornaven com idiotes; altres, embrutits i degenerats com besties, queien en les més baixes misèries humanes, i alguns, presos d'una mena de fascinació estranya, seguien com gossos al seus botxins fins quan aquests els rebutjaven.

Axis se compren lo que explicava aquell bestiassa del Avi, de la complacència del canonge Cels, qui, pera divertir a la quadrilla, dansava tot nu'l ball del oso, marcant-li ell el compàs, trucant amb el mànec del punyal al cul d'una paella;

que un ric propietari de vora Bàscara, en una de les borratxeres que avegades celebraven els bandolers al fons d'un bosc, hont hi traginaven llurs bagasses de Perpinyà i de Figueres, se lliurés a actes de tal degeneració, que els mateixos ne quedaren encantats i sorpresos;

i que l'infeliç Massot de Darnius, el mateix quals nas i orelles figuraren com a peces de convicció en el cèlebre procés de Perpinyà, un dia en que la partida que'l menava fou sorpresa pels Mossos de la Esquadra,

no tenint que fer, pera salvar-se, més que deixar-se caure en braços de sos llibertadors, se n'esmunyí, fugint corrents darrera'ls seus botxins, igual que les ovelles, quan, fascinades pel llop, se desfan de la pila, corrent darrera d'ell, bosc endins.

D'axó, d'aquestes aberracions de la naturalesa humana, malmesa per l'excés del sofriment i per les sequedats del esperit, ne deia, aquell brètol, afició dels segrestats a la seva companyia.

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol sis

Contrariat, i esborronat per la diabòlica verba del Avi, i per la complacència amb que era escoltat, però atrevint-me menos que abans a retirar-me, ja que en aquelles circumstancies s'hauria pogut donar a ma fugida la interpretació d'una traïdoria,

seguia capficat i sense prendre part en la conversa que anà arrossegant-se fins a parlar dels temps presents, que eren de mal any, segons aquell, que fins aleshores havia parlat dels temps clàssics del bandolerisme.

— Ara sí que, per lo que dona, ¡malaguanyada pell que s'hi exposa! Abans era un gust: jo havia vistes cobrat de cents unses, totes d'un pic...

— ¿I ahont les teniu ara aquestes unses?— interrompé l'Ibo, amb son posat de fumeta.

L'Avi, tot calant foc a la pipa, li clavà ullada, i fent una ganyota, respongué:

—Tens raó, noi: lo que es jo, tant ne tinc com ne tenia. Mes, no se han perdut pas per tothom. N'hi han prou que'n van be, i no pas dels que encara tenim la pell en remull, sinó altres que per ciutat rumbegen.

— No ho cregueu pas axó,— deia l'altre:— el nostre Rector sempre'ns predica que'l diner robat no fa profit.

—No fa profit, però ajuda a passar. Pel demés, ara es una misèria; per una unsa mal contada, ens hem de trencar el coll.

S'arribà a la feta del dia, l'assassinat del infeliç matrimoni de Ridols.

— Ja veieu la feina dels trabucaires d'avui al dia; molta fressa i poca endreça,— digué'l vell amb una ganyota de menyspreu.

Aquí, l'Ibo trobà peu pera fer gala de son cinisme, en competència amb l'Avi.

—¡Recoi, quins xiulets devia fer l'avia quan la socarràveu ! ¡Tan grassa com era!... Ell sí, que, tant secalló, devia cremar com un buscall de penol.—

Tots rigueren, però'l Roig semblà que anava a protestar-ne. Inflà la boca, i després de traure molt de vent, com una aixeta que s'estrena, arribà a dir:

— Hi érem pas nantros.

— No eren pas els nostres, corroborà l'Avi, amb posat de menyspreu, com qui comenta un negoci esguerrat;— aquell bestia de l'Escloper, que d'un pet ne fa cent esquerdes. Lo que vaig dir-li jo: ¿què n'has acabat d'aquesta matxada?

¿que t'ho cregueres mai que les poguessin tenir arraconades cent unses, aquell parell de carcamals? Ja pots anar a cassar-les deu canes sota terra, si cap ne queda d'unsa per aquesta Garrotxa, i al que la tingui, ja pots fer-li un nus a la cua.

I ademés, home: la guilla no deu mai fer mal a prop del cau.—

Aquesta fou la oració fúnebre que li meresqueren al Avi, aquells infeliços botxinejats.

— ¡Que'n sou de llarg i de murri! li deia l'Ibo mirant-se'l fit a fit, amb son posat de poca pena.— Soltament per haver arribat a vell, dins del vostre ofici, mereixeu un premi.—

La contesta sí que meresqui'ls honors de llevar-se la pipa dels morros i escopir a terra.

—Mira: amb cinquanta anys que la corro me n'he vist de totes, i soc viu gracies al gloriós Sant Pau de Milany, que algunes dotzenes de ciris me costa; però't dic que mai m'havia vist tan avorrit com ara.

N'he vista petar molta de gent, i de la bona: en Planademont, que era un brau;

els Felips, el Sagal, en Llorens de Baget, els Espinassos, i altres que feien tremolar la terra; empro, sempre que'n queia un, se n'alçava un altre que li feia la pols; mes ara... ja fa temps que no tenim qui valgui una pipada de tabac ...

Amb Briquets, Esclopers i gent de aqueixa llureia, no's va enlloc: ja es prou si's fa la viu viu, esperant l'hora que a un li buidin la truita a la cendra. —¡Si no sou més que una colla de coiarincs!— feu l'Ibo, amb ganyota de despreci, com per fer-lo enrabiar.

El Roig començà de nou a treure vent, mes l'Avi, sense enfadar-se i amb un caient de mirada que a llavors no vaig ben comprendre, respongué:

—Poc a poc! De gent no'n manca i ben decidida, a fe de Deu; lo que'ns manca es un home de grapa i de lletra, que sàpiga comandar i barrinar; un home de pit i empenta, capàs, de posar els peus a rotllo a qui convingui. Cregueu que encara te sang la vaca ...

¡Ah redéu! un home com l'Espinàs gran, voldria jo. ¡Allò sí que era un home! Allí sí que hi havia pit i brasó i xuia i verba i tot el menester. Malaguanyat home que'ns el pelessin tan aviat. La presa d'en Salaric a la missa major de Llovera, ningú, fora ell, era capàs de fer-la.

Mireus que entrar a un poble de més de cent cases, ficar-se a la iglesia plena de gent i aquest vull aquest no'l vull, fer-ne una encordillada i amunt ... ¿qui més ho fa? ¡I la catxassa de aquell home!

Figureu-se que, mentres uns guardàvem el forat i els altres feien la tria al presbiteri, posant-los boca terrosa, se me'n salta a la trona i m'hi estabatxa un predicot que mai ne voldria de millor... Un home axis mos cal, i aquest home... jo'l conec...—

A l'Ibo semblà contrariar-lo aquest tirat de conversa, i mirant-se al Avi, axis, com dient-li: ¡compte, que hi ha roba estesa s'apressà a desviar-la.

— Jo també'l conec: l'Arbós vos els hi posara'ls peus a rotllo, deixeu-lo fer; o sinó, pregunteu-ho a n'aquest minyó,— senyalant-me a mi,— que li es gran amic.—

L'Ibo volia fugir el cos, i no trobava tema millor que carregar-me de nou el mort. A bona hora tornava. Als molts motius de múrria que ja portava a sobre, per causa d'ell, s'hi ajuntava la ràbia i vergonya de lo desairat de la situació en que'm trobava per ma debilitat.

Perquè a llavors comencí a comprendre que aquella visita dels trabucaires no era casual, sinó preparada, explicant-me també'l per què de la desaparició sobtada del Ibo a Sant Anyol.

Me trobava nerviós i a punt de rebentar. Els trabucaires me miraren amb posat indiferent, com significant que tant se'ls ne donava de l'Arbós com de mi, i jo'm mirava al Ibo llençant flames pels ulls, mes sens trobar la frase amb que sintetitzar mon rancor.

Ell per axó, fos que volgués desmuntar-me o allunyar-me perquè li feia nosa, continua'ls seus tretze sense perdre la calma.

—No us cregueu, no es pas de témer,— dirigint-se als trabucaires,— perquè es un bon minyó, encara que avui no ho sembli. Es que està una mica enxerinat perquè ha renyit amb la promesa ¿compreneu?

—¿Que'n tens de refo... de mi, ni de la promesa, mal parit del bordell?— vaig poder esclatar, entre enrevessaments de llengua i enfarfecs de saliva.

Ell me mirà, fred, i amb una mitja rialla compassiva que'm feu pessigolles fins a les extremitats dels nervis, digué:

—Ja m'ho deia suara la Coralí, que no li fas, per mussol i perquè no't sabes treure les paraules de la boca...—

¡Deu meu! Jo no vegi més que un tascó de pa, d'unes tres lliures, que me venia davant del nas: agafar-lo i rebotre-li per la cara, va ser tot hu.

Sort per ell que fou amatent a regirar-se, i no li arriba, sinó d'esgallimpantes, botent-li pel muscle a la paret, i la seva mà de ferro, aprofitant l'acció de ferme endavant, caigué, com una massa, damunt mon cap, amorrant-me a la taüla i fent-me rajar la sang de nas i boca.

Sobre la taüla hi quedà la ganiveta llescadora, que vaig empunyar pel mànec, ensems que ell, que la havia grapada per l'altre cap, la soltava espolsant-se, al lliscar-li'l fil pels dits.

Vaig arborar la eina amb tota la mala intenció de ma sang exaltada, quan els presents, revinguts de la sorpresa, estaven ja al cas.

De peu tots, en Pep, com a bon company, se'm plantà al costat, butxaquejant quelcom, al veure que un altre feia'l mateix al costar del Ibo; però'ls demés, inclosos els trabucaires, intervingueren enèrgicament en so de pau.

Instantàniament, un i altre, ens vagaríem impossibilitats de abraçonar-nos, saltant per damunt de la taüla, com intentàvem. Per primera vegada vegi al Ibo alterat, i fins un bon xic sorprès de la meva fúria i de les meves intencions.

—Vull quietud i que duri,— cridava l'Avi, oficiant d'agent d'ordre públic, i interposant-se decididament; i com veiés que jo no m'assossegava gens, ni era senyor de la ràbia que m'arborava, se m'encarà afegint:—

Tu, minyó, passa a fora, i vés a refrescar-te la gospa a la bassa, que aquí ja hi ets de massa.—

No era pas la millor manera de apaivagar la exaltació que'm dominava,

però les insinuacions d'en Pep i'ls demés, empenyent-me cap a la porta, i'l convenciment de que la meva situació era dolenta, doncs ja feien prou aquella gent de mantenir-se neutrals, va donar-me us de raó suficient pera obeir, no sens regirar-me abans i cridar amb veu rogallosa:

—¡Ja'ns veu les cares, maleït sac de bilorda!—

Ell ja havia recobrat sa sang freda, si be conservava encara'l color tot trasmudat. Estava dret darrera la taüla, torcant-se tranquil·lament la sang que li rajava dels dits. Calla, foscut espinyoc de tribana, i ves a contar-ho a l'Arbós, ¿sents?—

¡Ves-ho a contar a l'Arbós.!... Com qui diu: ves a contar-ho al mestre, que era la frase que gastava de noi, quan després d'haver comès alguna brutalitat de les seves amb un company, tractava de tapar-li la boca ferint-lo en l'amor propi.

Me donà un nou rebull de sang i vaig sentir desitjos nous d'escanyar-lo, mes el Roig, que no parava de treure vent,

m'encara'l trabuc al pit i aquella arma al punt de dalt en mans d'un brètol, que ademés semblava no ser-hi tot, m'impressionà, fent-me recular sobtadament cap a la porta.

—¡No, per aquí no!— exclamà, amb aire contrariat el moliner, barrant-me el pas. —Salteu per allà.— I'm senyalava la finestra per hont havien entrat els trabucaires.

Allò ja era massa.

—¡Fes-te enllà, gallina grapa! ¿Per qui'm prens?— i vaig fer-li mostra del puny clos, a punt de xafar-li la cara.

L'home s'encongí esporuguit, i obrint la porta d'una revolada, me llenci corredor enllà, seguit d'en Pep i també del moliner que vingué servicialment a obrir-me la porta forana.

En un racó de la llar, arraulits i mig morts de por, hi havia dos vellets (el matrimoni de Lliurona) que'ns miraven amb ulls esparverats, com dos ratolins que esperen la mort.

Per els i per mi devia ser que'l moliner anava exclamant amb sa veu de gemec:

—Valguem Deu, i en quins compromisos s'ha de veure un hom pobre i desvalgut! Estem a la mercè de tothom, i sense dret a tancar la porta a ningú, no sabent mai qui tenim a casa... ¡Quin dia serà aquell en que podré fugir ben lluny de aquesta terra desventurada!—

Altres maldecaps tenia jo, que fer cabal de les hipocresies d'aquell maula.

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol set

Tot l'endemà vaig buscar-lo al Ibo, amb l'intent de veure'ns les cares,

i no trobant-lo en els llocs que li eren familiars, el dimarts vaig arribar-me fins a les tapies de sa casa, hont per un mosso vaig saber que sols hi havia estat el dilluns a primera hora, partint poc després al objecte, digué, de preparar una entrada.

¿Quines eren les meves intencions al buscar-li'l cos?

No podia jo mateix precisar-ho, doncs si be l'objecte ostensible era saldar el compte pendent,

no puc desconèixer que'l repòs havia fet renàixer en el fons de la meva ànima, axis, com un desig vergonyant, si no de conciliació, per lo menos de transacció o de treva, sempre amb la vista fita en el tranquil desenrotllo de mos plans.

Era, senzillament un principi de lluita entre l'amor propi ofès, que cercava reparació, i l'egoisme burgesot de la carn, cobejosa de benestar, única filosofia positiva que n'havia arrancat de les experiències i desenganys de ma joventut, xorca pel be i pel mal.

Es per axó, que encara m'afalagava la llunyana possibilitat de que, al reveure'ns, saltés amb algun estribot dels que'n trobava precedents en la historia de son geni llunàtic; per exemple, dient-me:

—¡Sempre tens d'ésser animal i criatura! ¿Que no vares comprendre que estàvem de negoci, i que la teva presència i la del teu company ens destorbava? ¡Vés al dimoni, ximple acabat!—

Fins un tal Deu-te-guard conceptuava jo que podia donar-me, decentment, peu pera entrar en explicacions i establir una mena de statu quo, mal que pesés a mon amor propi rebregat.

Axó sí; assolit mon ideal, i ben segur de que ja no podria perjudicar-me més, a llavors caldria rompre definitivament amb tan mal home, allunyant-lo i inutilitzant-lo, anc que fos delatant-lo a la justícia.

Rumiant amb tan miserables predisposicions, me varen passar les hores que mancaven pera la cita del Alzinar vell, altra part del problema, que'm tenia enquimerat i de la que res de bo n'esperava.

Amb tot, abans del migdia del dimecres, ja estava aclotat dins d'un bosc de tall, a un tirat de fona del molí, des de hont dominava la caseta, de poca tossa, però vistosa i alegria, penjada en el pendís.

Casi a nivell d'ull, veia la bassa, tota ombrejada de salzes i pomeres, d'hont l'aigua, saltant per sobre'l rodet, feia moure la primitiva i senzilla maquinaria,

i s'escolava tota escumosa per un cluell que la tornava al torrent, després de joguinejar entre motes de sàlics i crostons de pedra blava;

al costat dret, veia la plasseta ombrejada de tells, i a sota, una feixa llarga i estreta, plantada de fruiters i de verdures arrenglerades.

Per damunt de la casa, casi a ran de teulada, hi havia la era, batuda pel sol, i després alguns quintars, i més amunt bosc i més bosc, fins a sota l'espadat; bosc jove que's veia créixer, a mida que tirava fondalada amunt, fins a tornar-se bosc feréstec allà al Alzinar vell.

Des de mon aguait, sotjava atentament totes les remors del molí, les que arribaven distintament a mes orelles. A la Coralí vaig veure-la aviat feinejar airosa; de primer, cosint a la ombra dels tells, i després, aconduint al bestiar.

A l'hora del dinar, desaparegué per llarguíssima estona, i al reaparèixer, a l'hora de dues, va semblar-me que s'havia polit una miqueta, si be no feia pas posat d'anar a collir aglans; semblava estar neguitosa, anant i venint, sense objecte aparent.

Mes tard, aparegué a la era, amb un cistell al braç.

— ¡Ara hi va!— vaig dir-me, al veure que mirava dret al punt de cita; mes desseguida, reboté'l cistell, s'entornà a dins i reaparegué per la porta inferior, tornant a sentar-se prop de la taüla de pedra, amb una peça de roba al dits.

— ¡Se'n des diu!— vaig exclamar interiorment; i, sense saber què fer, continuava clavat en mon lloc, contemplant la figura de ma estimada, corbada damunt la feina, meditant, tal volta, sobre la mala partida que'm jugava.

Per fi'm disposava a partir cap a l'Alzinar, amb la idea de poder un dia justificar que l'havia esperada, quan se sentí la veu del moliner cridant des del fons de la casa:

—¿I doncas, Coralí, que no vas per les aglans? Mira que's fa tard.—

Lo que la noia va contestar, no vaig entendre-ho, mes comprenguí que s'excusava; son pare insistí:

—Que hi vagi la Rosic, si tu no pots, o sinó, demà'ns trobarem sense.

—No, la Rosic no, que altra feina te. Ja hi aniré jo, si tant ho voleu,— feu ella vivament.

I entrant de nou a la casa, reaparegué per la porta de dalt, reculli'l cistell que abans havia llençat, i emprengué'l caminat que tot vorejant el rec, conduïa al clot amunt.

Vaig seguir-la d'ull, fins que'ls arbres del bosc me la prengueren, admirat de la gracia del seu andar.

A llavors, sortint amb precaució del aguait, vaig prendre també torrent amunt, cap al mateix indret; però, havent mal calculat les distancies, vaig trigar molt més de lo que havia cregut a arribar al Alzinar vell:

llisera terruda i ufanosa, enclosa entre espadats que, davallant del peu de la cinglera solella, anava endolcint-se fins al torrent, passat el qual, reprenia la pujada de més en més ràpida, a mida que s'acostava al espadat de l'altra banda.

Axis, formant una sèrie de caires suaus que s'interposaven els de la una banda amb els de l'altra, traduint les ondulacions del rierol, anava pla i amunt fins a Collterrer, hont tenia la gorja sortida.

La part obaga estava atapeïda de faigs, i la solella, de robustes alzines que donaven les aglans més famoses de la comarca.

Els arbres centenaris se creuaven de branques, tapant la vista del cel; mes, per sota, era'l terrer esbrossat i's caminava be sobre un tou d'herba fina, i en les clotades sobre una gran tofa de fullaraca arremolinada pel vent;

i encara que'l sol batia amb tota sa força les cingleres, regnava al bosc la misteriosa mitja llum verdosa, peculiar de la selva ombrívola.

Ja molt abans de passar el torrent, sentia la veu fresca i joiosa de la Coralí que cantava per divertir-se o espantar la basarda, o tal volta pera donar, discretament, fe de presència i del indret hont se trobava.

Callà de sobte, i va passar-se'm més d'un quart d'hora caminant esmaperdut entre la boscúria. Per fi, vaig tornar-la a sentir força prop, mes a llavors no cantava sinó que semblava conversar amb vivesa, cosa que li era molt natural.

¿Amb qui se les haurà? anava pensant, tot dirigint-me, amb alguna precaució, pera no ferme massa visible, vers el lloc d'hont la veu venia.

Al tombar un petit repeu, vaig oir-la tan a prop, que sols les branques baixes me privaven la seva vista, sentint quelcom dintre'l pit, com si un punyal me foradés les entranyes;

alternava amb la d'ella una veu d'home, i aquella veu m'era tan familiar, que ni entre mil podia confondre-la: era la veu grassa i acompassada del Ibo, que anava buidant aquelles amoretes de son repertori, que tant be li servien pera fer bogejar a les mosses fluixes de cervell.

En aquells moments, la conversa semblava pujar de to, sentint-se confusament, inflexions de veu com de protesta de resistència enjogassada.

Intrigat i desesperat per la gelosia, vaig atansar-m'hi més encara, i per entre una clariana del bosc, vaig veure a la Coralí escórrers com una daina, amb xiscles d'esbojarrada, mentres que l'Ibo, que la seguia de prop, anava cridant, amb veu entre alegra i bleixanta:

—Te creus que no t'atraparé, esquerpa porquevrola? Vínam ací, que t'explicaré quantes fan quinze.

—¡Com juguen!— vaig reflexionar, amb dolorosa tristesa.— ¡Juga-hi! ¡juga-hi amb l'Esparver, coqueta maleïda, que no trigaràs gaire a sentir-ne les urpes. La que jo creia la millor, ¡beu-se-la aquí! ¡I que'n te de raó aquest brètol, de tractar-les totes per un igual!

La noia parà per fi, de córrer, i abocant-se a un cistell, que havia deixat al peu d'una soca, n'estirà frisosament quelcom, i plantant-se garbosament, me donà la cara, deixant-me esglaiat del seu aspecte.

Duia la còfia a la xamberga; anava tota escollada, sense mocador al pit, i sa cara enquadrada per la negra i desfeta cabellera, blanquejava com la d'un mort,

dibuixant-se al centre de son oval com taques de tinta, sos ulls dilatats i fosfòrics i sa boca entroberta per la fatiga i l'angúnia.

Tota ella tenia un posat provocatiu, però digne, com una vestal salvatge, sorpresa per un faune luxuriós.

Fos imposat per aquella visió que tenia quelcom de sobre humà, o fos per la eina que brandava vigorosament amb sa destra, el cas es que l'Ibo, tot rotllejant-la de prop, li feia vores.

A llavors hi vaig veure clar. L'Esparvet anava a fer presa, mes l'ocella's resistia com una lleona.

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol vuit

L'espectacle d'aquella pobra donzella, perduda al mig del bosc, defensant-se feréstegament i sense més emparo que ses pròpies forces, de les infames cobejances d'un malvat sense fre ni llei, me produir, ensems que un cobriment de cor,

una mena d'alegria bestial, com la d'aquell que en les desgracies agenes hi veu l'acabament de les pròpies angoixes.

Ja no'm calia estar més al aguait, per lo que, sense més precaucions i a la descoberta, vaig dirigir-me vers el grupo. Ella m'envistà primer, i, serenant-se un poc sa cara, llençà un crit ofegat.

Per aquests signes, comprengué l'Ibo que estava en evidència, i per primera vegada de la vida, 'l vegi un moment encongit i confós, com no saben quina actitud prendre.

Fou sols uns moments, els que trigà la Coralí a escometrem amb veu alta, al adonar-se de que jo m'havia quedat parat.

— ¡Bon jur, Albert! ¿Que vas de casera?— cridà amb naturalitat més afectada que real.

L'Ibo no pogué dissimular un moviment de contrarietat, al sentir el meu nom, però fou axó, justament, lo que semblà revenir-lo de son momentani entontiment. Al dirigir-se'm, ja havia recobrat tota sa sang freda, tot son cinisme i poca vergonya.

—¡Es el Picolí, vivadeu! ¡Me catxo que vens be, doncs ara mateix de tu parlàvem! ¿Es a dir que també hi eres convidat a picar panís? ¡Noi, com vos ho teníeu calent!

Veus, me n'alegro d'haver arribat primer, perquè ... ¿sabes? qui primer hi es primer ompla i... tampoc m'agrada de fer esperar a ningú. ¡Apa, home, no siguis mussol, que encara que un se'n dugui la florida, sempre hi queda'l redall que be es prou gustós!...

La cara blanca de la Coralí esdevingué roja com foc. Va dirigir-me un esguard, hont s'hi llegia una protesta desesperada, ensems que amb una veu ofegada pel plor comprimit, me deia.:

— Te'l creguis pas, Albert, a n'aquest bestia, que es un embustero, més dolent que un mal gra; quan no pot d'altra manera, fereix amb la llengua. Es un bribó, que no tem ni a Deu ni al diable, però que quan se li ensenyen les dents fa vores, ¡sabes!

(me mostrava un podall que duia a la mà).— ¡Te juro per la Verge del Coral que ment!...—

Per res necessitava del jurament que feia, posant-se'ls polseres creuats davant de la boca; sense lo que havia vist, ne tenia prou pera convèncer-me'n, amb l'aire de sinceritat que tota ella respirava, i amb el posat de poca vergonya del miserable que,

amb tot son cinisme, no lograva col·locar-se a l'altura de la seva situació.

Ja comprenia jo que'ls moments eren graves, que la topada's feia inevitable i havia de ser terrible per la vàlua del enemic, i no obstant me sentia valent, com descarregat d'un terrible pes que fins a llavors m'aclaparava.

El fantasma paorós que venia a follar els meus amors, havia canviat d'aspecte. Ja no me les havia d'heure amb l'amic infidel, de superiors atractius, que insinuant-se en el cor d'ella, me'n foragitava per manera prosaica i depressiva, sinó senzillament amb el lladre de camí ral.

Contra aquell me sentia impotent, per deficiència de medis o, millor dit, per natural encongiment; contra aquest, a duc reconeixent-lo més fort, me sentia coratjós pera midar-m'hi, pera vèncel o... deixar la vida entre ses mans.

Però sobre tot, que era ella la que m'invocava, saludant-me com un auxiliar providencial, protestant-me de sa honradesa, amb mirades de congoixa i jurantments que m'arribaven a l'ànima.

M'atansava, doncs, mut com un espectre, sense fer cas de les cíniques befes i provocacions d'aquell infame, que semblava complaure's en aixecar xarbots d'immundícia entorn de la pobra noia, com si's proposés per tal medi, férmela despreciable com un menjar rebregat.

Però, amb tot i ses paraules de menyspreu, no'm perdia de vista, i al tenir-me a poca distància canvià de tàctica; plantant-me de sobte cara, s'interposà entre'ls dos ruflant de ràbia.

—¡Ta ci...! cabra ronyosa! deturat o't xafo'ls morros. ¡Haig de saber que hi vens a gratar al meu jas i amb quin dret te barrejàs amb els meus afers!—

Era'l moment precís en que amb més desfici s'escarrassava la noia en ponderar-me amb juraments i amb els dits en creu sobre la boca, el seu horror per les brutalitats de que era objecte.

—No t'escarrassis pas tant, Coralí, vaig dir-li, amb més reposament de veu del que jo mateix me creia capits; abans que tu i més que tu'l conec a n'aquest brètol, i fins m'avergonyeixo d'haver sigut un temps amic seu;

si un càrrec t'hagués de fer, seria sols de que no me'n creguessis quan t'ho advertia.—

Eren les darreres paraules que podíem dir-nos abans d'abraçonar-nos. En bona veritat; el seu cinisme depreciatiu i la meva calma muda, eren sinó que les cobertores de dues nuvolades prenyades de llamps i trons que esperaven la oportunitat d'esclatar.

D'un bot salvà la curta distància que'ns separava, i aixecant la seva manassa destra, me la llençà de revés a la cara, amb força capaça d'atuir a un bou, però jo que ja'l veia venir, vaig parar-li la meva i, les dues toparen amb un ¡xec!

feréstec que retrunyí per la boscúria com el d'un brancall petat pel vent. Quedaren la una amb l'altra unides com amb forta soldadura.

A llavors començà una dansa estranya; ell pugnava, tirant pera descentrar-me, i jo, no podent resistir la força passiva de sa mole pesanta, feia vibrar mon cos lleuger i nerviüt, mobilitzant la resistència a son entorn i comprometent a cada moment sa estabilitat.

Fins aleshores no vaig recordar-me de que no portava eina de cap mena i vaig sentir-ne gran recança, comprenent que em faria bona falla.

Ell sí que'n duia; vaig comprendre-ho desseguida per son apressament de butxaquejar amb la esquerra i, amatent a inutilitzar-li tal acció,

vaig agarrar-li aquesta, brandant mon cos amb tota la força que'm donaven mos nervis excitats, fins a rompre sa fermesa, fent-lo caure de genolls, si be arrestant-me ell amb el mateix moviment.

La lluita prengué un caràcter més feréstec encara.

Desfets de mans, però lligats de braços, mútuament reguitnàvem, de genolls, a rossegons per entre les verdisses que deixàvem aplanades amb el refrec de nostres cossos,

bleixant i ruflant de fatiga i ràbia, per sobre munts de fullaraca que, alçant-se com polseguera, a moments ens cobria, com si fins la naturalesa repugnés de veure dos sers racionals, lluitant igual que besties engelosides.

Entre'ls bromosos records d'aquella brega ferotge, tinc el d'una ombra que de tant en quant passava per mos ulls, com dibuixant cercles concèntrics a nostre entorn.

Era la pobra Coralí que, desfetes a esgarrapades les trenes de son cap, se debatia a prop nostre, plorant desesperada e invocant sempre a sa patrona la Verge del Coral.

—¡Ibo! ¡Albert! ¡Per Deu, deixeu-se! ¡Pare!

¡Pare! ¡veniu que's maten! —cridava amb veu de gargamella,que retrunyia per la fondalada, sense despertar més ecos que'ls basardosos de la selva i penyalars dels cingles, ni trobar més resposta que'ls escataineigs dels picots i merles que s'escampaven pel veïnat.

I en tant, nosaltres seguíem lluitant, sense des dir, com llops, barrejant-nos la sang i la suor de nostres cossos.

Un moment arribà ell a ferme amb les dents presa al coll, produint-me un dolor tan intens, que vaig estar a punt de venir en basca;

mes, un bestial cop de genoll ben encertat en part sentida, 'l feu desmossar amb un dolorós gemec i un moviment de lascitud que'm donà alguna ventatja.

A llavors la lluita, mas que entre sers dotats de raó, semblava entre dos elements inconscients, que s'ataquen per virtut d'una llei física;

ara a sobre, ara a sota, anàvem rodolant tots dos pel pendís, fins a quedar mig sospesos sobre'l ribast que llindava amb el còrrec, detinguts per un teny d'alzina, que aplanant-se al pas de nostres cossos, no acabà de cedir.

Jo'l sentia sota'ls ronyons, i sentia també sobre meu la terrible pressió de la feixuga massa del Ibo que, fent-me cruixir la costellada, 'm privava'l respir i esterilitzava mos desesperats esforços pera deseixir-me'n;

vaig sentir com preparava l'eina, que vegi relluir entre ses mans com un darrer llampec de la vida, comprenent que tot era acabat pera mi.

Completament defallit i sense esma ja pera lluitar més, la idea de la mort se'm presentà sense terrors ni recances, amb un esvaïment complert de totes les afeccions del món.

Anava aclucar els ulls amb la resinació estoica del gladiador vençut, quan vegi engrandir-se aquella susombra, que sempre de més o menos prop ens seguia, i que un cop de tallant sec anul·lava la resistència del teny que'ns aguantava, caient els dos pel ribast avall.

A llavors se girà la garba i era jo qui'm trobava sobre'l cos del meu enemic, mig estabornit d'un cop de cap que donà a una pedra.

Com si'l portell d'esperança que tan impensadament se m'obria'm revifés, amb el desig de nova vida, tots els instints de fera, vaig agarbonar-me-li al coll, clavant-li les grapes com ungles d'acer; sa vida era ben meva.

El cap me bullia amb una braó de mil dimonis. ¡Màtal! semblava que em cridaven veus estranyes xiulant-me per la orella esquerra, i aprestava els dits com un boig, fent-li sortir, al infeliç, els ulls de la closca i la llengua un pam de la boca.

¡No'l matis! creia sentir pet la dreta quan ja ni la ranera de la mort li sortia per la gorja.

Per esma, per instint, per commiseració, per un record d'aquella amistat que un temps havia mig omplert ma existència o... per inspiració del Cel, de sobte vaig afluixar, i prenent-lo pel cos d'una revolada vaig acabar d'estimbar-lo fins a la gorga.

Va caure com un sac, però després d'uns quants ruflets, que ressonaren com manxa de fornal, pera refer la buidor dels pulmons, se recaragolà com un cuc trepitjat,

redreçant-se amb moviments de borratxo i brandant la eina que no havia deixat mai, feia intent de recomençar la feina amb nova ràbia i coratge.

— ¡Li has perdonat la vida i ell no't perdonarà mai! ¡Té, defen-te com puguis¡— sentí que'm cridava a cau d'orella una veu salvatge que'm feu estremir.

Al mateix temps sentia en la ma'l contacte calentó del mànec del podall amb que suara la Coralí l'havia tingut a rotllo.

Fos perquè'm veia decidit a obrir-li'l cap, o fos perquè en realitat se sentís aniquilat pels esforços fets i pel masegament de tot el seu cos, lo cert es que l'Ibo's detingué, començant a gesticular com un boig.

Timbalejant-se, ajupint-se com si cerqués per terra quelcom que no trobava i caragolant renecs estranys i inintel·ligibles, anà ficant-se dins la gorga agenollant-s'hi, refrescant-se'l cap a grans xarbotades,

acabant per ajaure's i rebolcar-s'hi, enrogint les aigües amb la sang de ses nafres, com un sanglar caxalejat pels gossos, alçant sovint el cap pera dirigir-me mirades feréstegues de sos ulls sangonosos, com els d'un ca que ha menjat la bola.

Jo, plantat com un ense, sobre'l marge, contemplava aquelles estranyeses casi sense consciència de lo que veia, com no fos una mena d'enveja de rabejar-me com ell, doncs també com ell me sentia capolat, febrós i mig fora del món.

Darrera meu la Coralí, abraçada a un arbre pera no defallir, sanglotava sordament com presa d'una angoixa mortal.

Per fi, l'Ibo's redreçà, i reprenent el ganivetàs que havia deixat sobre una pedra, s'enfilà pel marge de l'altra banda, espolsant-se com un cavall quan surt del bany.

Allí's lleva'l gec i començà escórrer-lo caragolant-lo amb totes ses forces, fent lo mateix amb un mocador que després se lligà al cap pera substituir la catxutxa que Deu sap hont parava.

Algun be devia haver-li fet el bany, tonisant l'ardència de son temperament sanguini i predisposat a la feridura, per quant tornà a reprendre quelcom de son aire petulant i desvergonyit.

Ja te'n recordaràs, Picolí maleït, de la jornada d'avui.— començà a dir amb veu rogallosa però força reposada.— Jo't juro que amb la sang de les teves venes m'hi haig de rentar les mans.—

Ses paraules me retornaren a la realitat revifant-me un poc.

—¡I tal si me'n recordaré!— vaig cridar-li,— com del pecat que he fet no apagant-te'l bleix per sempre més, maleït boc de cleda.—

Ell, girant-se a la Coralí, sense fer altre estat de mes paraules, li cridà:

— I tu, xarnega ganyona, la teva traïdoria't costarà l'escot. M'has dut aquí amb engany i ho ploraràs...—

La Coralí, que semblava reviscolar-se al so de la conversa, tota se redreçà, i atantsant-se fins el ribast li contestà amb vivesa:

— ¡Tu, volies enganyar-me, follonàs sense vergonya! tu'm donares hora, i si he vingut es perquè no't creia tan llarg d'ungles i tan curt de modos, i si vaig convidar-hi a l'Albert, que res de tu sabia, es perquè us creia companys i ademés, no tinc per què escondir-me de ningú.

— ¡Ho ploraràs!— interrompé ell, i de genollons me demanaràs un dia lo que suara'm refusaves, malganosa filla de dos vents... ¡Mireu!

de veure aquella mossa, desfeta de trenes, espitregada i desvironada de roba, corbar sa graciosa i valenta silueta sobre la marguera, amb un posat de tràgica protesta,

vos hauríeu esfereït: semblava una pantera recollint-se pera llençar-se sobre la presa, botant per damunt del torrent.

Se ficà la mà esquerra a la boca, mossegant-se'ls dits amb ses blanques dents, amb tanta força com si se'ls anés a petar, i alçant la destra amb actitud feridora, exclamà amb inflexions de veu salvatge, que encara no li coneixia:

Mira ¿veus? Punyals que'm manquessin, bones me foren les dents pera arranar-te les ungles, ¡maleït esparveràs de gotlles totxes! ¡Vés, bestia! La coneixes pas encara la Molinera.

—Ha ha ha ha ha. Estarrufat ara, que ja'ls abaixaràs, un dia, aquests escandalls de gata rabiosa!— va contestar-li'l brètol amb una riallada bestial, refermant les seves insolències.

La sobreexcitació de la Coralí pujant de grau, va comunicar-se'm a mi mateix, reeixint-me tot el coratge de moments abans, i avivant-se'm el penediment d'haver-lo perdonat. Vaig saltar el marge llençant-me furiós i fent tentines.

—Esperam, malvat escorsó de marguera, que te'l faré vomitar d'un glop el verí de gos foll...—

Mes ell, que havia recobrat son cinisme i sang freda, no se'n commogué gran cosa; mentres embutxacava amb una mà la eina, estengué l'altra amb gesto reposat dient amb sa veu plena i rasposa.

—Pas avui; aquesta partida ja es fallida! ne jugarem un'altra en la que caldrà que hi posis tot el teu quart i ajuda. Ets més home del que'm creia, i me'n alegro, que axis amb més gust t'aixafaré'l cap a la vençuda. Ara no més te dic que facis memòria de tal dia com avui.—

Son caient de veu tenia tot el to autoritari de son geni despreocupat i resolut. La profecia va saltar-me dels llavis:

—¡Acabaràs bandoler i de mala sang, te veig la estampa!— vaig cridar-li;— ¡que al qui comença per lladre d'honres, poc li costa de ser lladre de cabals!—

Ja ni'm sentia; sense tombar el cap, s'enfilà llisera amunt, gesticulant com un orat.

Encara una vegada més, aquell nat del dimoni tingué prou ascendent sobre mi pera detenir-me l'acció, deixant-me clavat, com ullprès, per un no sé que de diabòlic que semblava sobreeixir de sa persona.

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol nou

Quan, un poc revingut del meu entontiment, remuntava'l marge, vaig adonar-me de la Coralí que, mig caiguda, plorava amargament abraçada a una soca, com una Magdalena al peu de la creu.

El llastimós espectacle de la pobra noia, plorant el rebregament de la seva honra per la baba d'un galifardeu, que ni consciència tenia de la dignitat humana, va tocar-me fonament,

per més que va semblar-me, que'l penediment de la seva lleugeresa acceptant i preparant aquell encontre, que tan car podia haver-nos costat a mi i a n'ella, entrava per molt en son desconsol.

Amb tot, no tinc pas d'amagar que en el fons de la meva ànima, hi sentia una satisfacció estranya per tot lo succeït. De moment ja tenia esbargit aquell maleït dubte que havia començat a rosegar-me les entranyes.

No, no era cert que totes les dones fossin unes, com sostenia l'Ibo. N'hi havia d'honrades i que sabien fer-se respectar, i una d'elles era aquella, la meva escollida. El mateix Ibo podria donar-ne fe.

Després, el fantasma paorós aquell, del rival desbancant-me per sa gallardia i robant-me l'amor per virtut de sos propis prestigis, quedava esvaït també. Encara més; la Coralí i jo'ns havíem fet mútuament deutors i acreedors; ella potser me devia l'honra i jo li devia la vida.

Axó i la circumstància de quedar ambdós per un igual, sots les terribles amenaces d'un mateix enemic, havia d'ajustar-nos per força, establint una mancomunitat d'interessos que, fins per sa mateixa gravetat, afalagava mon cor enamorat.

No hi havia dubte, doncs, de que'l meu plet quedava, des de molts punts de vista, en millor situació, i axó pesava més en el meu ànim que la consideració dels nous i grans perills que m'havia tirat a sobre.

Tocat d'un religiós respecte vers aquella noia, a la que, moments abans havia vist tractada tant desconsideradament i que ara mon amor me presentava rodejada de la lluminosa aureola de les verges màrtirs, ni tan sols gosava atansar-m'hi,

deixant caure mon cos capolat, arran d'una altra soca, a tret de paraula d'ella, des de hont comencí a recrear-me en la contemplació de la seva adorada imatge, trista i esllanguida, però més que mai dignificada a mos propis ulls.

Ella als per fi sa testa despentinada, com cercant quelcom, i al veurem s'animà sa fisonomia esblaimada i humida pel plor.

—¡Albert, vine fins ací! ¿Perquè t'allunyàs? ¿Es que no'm perdonàs la mala passada? Si jo pogués, vindria a tu de genolls a demanar-te perdó; vine, doncs, fins ací, que som malalta.—

Aquella veu llastimosa i sincera, sortida d'un cos decaigut, espellofit de roba, part de la que havia deixat a trossos entre les urpes del Esparver i les espines dels esbarzers, però dolça i hermosa com d'una penitenta, sonà a mes orelles com una música celestial.

Volia anar-hi, vaig provar-ho, la meva ànima s'hi enfugia, mes el cos no obeïa a la voluntat i restava clavat a terra com si fos de plom.

— ¡Albert! ¡Albert!— anava cridant la veu; però'l meu cos seguia com mort, aprestat contra la soca, per més que sentia l'ànima saltironar-me per dintre, com un ocell debatent-se contra'ls ferros de la gavià.

Les notes del meu nom, que mai havia sentit tan harmonioses, ressonaven ara amb matisos d'angúnia i amb deixos de desesperació, però esvaint-se, esvaint-se poc a poc,

fins que ja no eren perceptibles més que com aquells ecos que desperta en l'ànima'l record d'una dolça cantarella.

Lo que creixia de més en més, era una braó sorda que'm ressonava al cervell com les trompes d'una orga aviada; un pessigolleig me resseguia totes les extremitats, com si fos la vida que se n'enfugís;

una suor llefiscosa i freda amarant-me tot el cos, sentia regalimar-la pels polsós i pitrera avall, i un defalliment, acongoixat i voluptuós ensems, me prostrava les darreres forces.

Després la llum del dia s'unificà en una sola tinta difusa, en la que s'hi confonien els arbres i les roques i tot, amb un moviment de rotació vertiginós.

Sols me quedà per uns moments la consciència d'una pressió bestial a sobre'l crani que tenia aboiat contra la soca, semblant que s'hi encastés per virtut d'un moviment centrífug o que gravités sobre d'ell el pes de l'alzina a punt de caure.

Després res; un parèntesis d'inconsciència sense límits perceptibles, que's clogué tornant a ressonar en mes orelles aquella melodia sublim:— ¡Albert! ¡Albert! ¿Què tens? ¡revén-te! ¡Verge santíssima del Coral, ajudeu-me!—

Les potencies semblaren aclarir-se'm una mica; tot aquell vèrtic anà fixant-se i concentrant-se en un sol punt, en una formula, com si diguéssim, que acabà per prendre proporcions determinades;

era la fesomia de la pobra Coralí que, corbada sobre meu i tenint empunyat el davantal xop d'aigua de la gorga, me l'anava escorrent a raig fet sobre la cara i el pit.

Vaig sentir que una mitja rialla se m'escorria pels llavis; mitja rialla que va reflectar-se compassivament en el rostre adolorit d'ella.

— ¡Albert, fill meu, me pensava que't mories!— me digué.

¡Deu meu, i quin record més fondo i més llunyà, van despertar en mon cor aquelles paraules i aquella mitja rialla;

van transportar-me a n'aquell dia de noi, en que, portat a casa amb el cap mig obert de resultes de la caiguda del roure, en que, incitat pel mateix Ibo, follava'l niu de gafarrons, ma pobra mare me rebia en sos braços i'm retornava fent-me pítimes.

Un cert perfum de la llar semblà retornar-me'ls esperits.

—¡Jesús, Maria, i com estàs! i quin mal punt ha set el meu!— exclamava la pobra Coralí, allargant-se-li més i més la cara, quan, una mica revingut, m'ajudava a redreçar-me un poc.

Era veritat; del cap als peus, apenes tenia un pam del cos que no estigués macat, esgarrinxat o llagat.

En molts indrets hi tenia encara clavades les espines i brostes dels esbarzers en que'ns havíem rebolcat, però lo més esgarrifós era la ferida del coll, feta per les dents d'aquell gos de presa, de la que n'havia rajat sang abundantíssima, cobrint-me'l pit fins al ventre.

L'aigua amb que m'havia ruixat la Coralí pera retornar-me de la obeina, n'havia quedat roja, formant un bassal que s'escorria per la terra.

Però encara més que tot, me dolia'l capolament dels óssos, sobre tot el cap, que semblava que me'l barrinessin, i la costellada sobre la que aquell brètol hi havia pujat de genolls tan desapiadadament, quan ja'm creia rendit.

Però tot, tot ho donava per ben empleat, i de tot me'n considerava recompensat, al veurem objecte dels maternals afofolaments de la pobra Coralí, que, oblidant-se de si pròpia, no més amb mi pensava.

En un dir Jesús hagué fet tiretes del davantal, pera estroncar-me la ferida del coll que encara sagnava, i tot son desfici era animar-me pera arribar fins al molí hont podria aconduir-me me millor.

Jo somreia per remerciar-la i procurava dissimular mos vius dolor pera no donar-li més pena, assegurant que tot allò era poca cosa; que al molí hi arribria de sobres i fins a casa també, en prova de lo qual, fent un esforç sobre-humà, vaig posar-me dret.

Ens disposàvem a posar-nos en marxa, quan sentirem una veu que cridava a la Coralí. Era'l seu pare, a qui algú havia avisat dels crits de «socors» que s'havien sentit cap al bosc, i venia adalerat pera saber el què.

Al reconèixer aquella veu, ens mirarem confusos.

— ¿I què li diràs al teu pare?— vaig interrogar jo.

Ella, abaixant el cap, respongué:

— Li contaré tota la veritat. No he mentit mai.

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol deu

El soroll del rodet i la mola, trontollant el petit edifici, se'm feu en el primer moment irresistible,

mes poc a poc vaig habituar-m'hi, fent-me l'efecte d'una triaca que apaibagava'l gran dolor de mon cos nafrat i les folles remors de ma sang bullenta, acabant per adormir-me com una criatura gronxada al bressol per les mans barroeres i les cançons rogalloses del avi.

I vaig dormir cinc o més hores de carrera fins que, escolada la bassa, el moliner alçà la mola i la casa va parar de trontollar. Al obrir els ulls, per les escletxes de la finestra traspuaven regalims de sol que creuaven en diagonal les cobertes del llit.

Quan començava a ferme compte del lloc en que'm trobava i recapacitava sobre'ls fets i circumstancies que m'hi havien conduït, va entrar el moliner i obrint els porticons de la finestra,

donà pas a una braçada de sol resplendent que alegrà tota la estància, inundant ensems el cor d'una intensa satisfacció.

Me trobava tot refet i, llevat d'un gran entumiment en els membres i d'un petit doloret al coll, no sentia cap malestar.

També'l bon moliner semblava tot un altre. Se dirigí vers a mi amb cara riallera i obrint l'aixeta de la seva habitual garola, exclamà:

—¡Bon dia, hereu! ¿I doncs, que hem de fer? Sort que'l sol ha fet la seva sense esperar que li diguessis ¡arri! que si no, encara foram a les petites.

¡Ho la la! ja veig que estàs tot reeixit i que semblàs un Sant Cristo ressuscitat. ¡Que be, home, que be! axó fa pler. Ja no manca sinó que rebossem la cisterna per dintre amb un bon àpat i ja't veig a les calzes per heure-te-les amb un altre lloparràs com el d'ahir...

Be, home, be, ja m'agrada que t'interessis per la meva pubilla; ella també ho fa per tu. Hores ha que venia sotjar a la porta de la cambra i quan sentia els teus ronquets de canonge, se'n tornava tota contenta.

Endemés, està tota reeixida. Va patir molt ahir, la pobra: va fer una plagasitat, una criaturada, i de poc trobava la sabata de son peu, es cert; mes no ho va pas fer amb malícia, cregués-ho.

L'Ibo l'havia citada a l'alzinar i ella hi hauria pas anat, perquè, axó sí, de drol·la i ditxosota ja ho es; fa com sa mare, que Deu la tenia al cel, que per broma, sempre li agradava tenir-ne quatre o cinc en ronda,

i abans no va donar-me'l sí, no'm va pas fer pretenir poc ni gaire, però... fora d'axó, ni de fadrina ni de casada, mai ningú se la va mal posar en boca per res.

Doncs la noia es axis, i prova de que no hi volia res amb l'Esparver, n'es que t'hi cridés a n'a tu; ella's pensava, la beneita, que encara éreu tap i carbassa; no la sabia la topada del molí de la Frau; jo sí que la sabia ¿sabes?

per que jo ho se tot, i si m'ho hagués comunicat, ja li hauria dit lo que feia al cas; mes les mosses soil axis, però ja posara'ls peus plans desendavant, jo t'ho abono.

Ni tampoc se creia que l'Ibo fos tan brètol i llarg d'ungles, cosa que també li hauria avinentat, per que ja'm constava be massa de quin peu se dol, sinó que les noies ¿sabes? amb quatre floreios ben dits se'n paguen i aqueix murri ne sap de debò.

Endemés, tornant-hi, sembla que vos les vareu picar de ferm .....

Ja ho sé que n'hi va haver pera tots dos, mes, segons la noia, que m'ho ha explicat de pe a pa,

si es viu l'Ibo es perquè tu vares voler i ..... jo no t'ho desaprovo pas, mes crec que tan de be li hauria fet Deu, i potser més a tu que a n'ell, que n'haguessis passat els taps, perquè'm temo que, viu, serà un mal gra que potser te farà prou proitja, i, mort... mira, tampis.

Però— mirant-me amb certa maliciosa satisfacció,— cregués-ho, no'm creia pas que, fora de rotllo en Polion, hi hagués aquí qui li pogués fer cara a n'aqueix potulfis .....—

Vaig incorporar-me i, ajudat d'ell, vaig renovar-me les untures amb draps nous que la Coralí anava subministrant des de fora la cambra.

Aquesta estava tota transformada, notant-se en son tocat certa endreça, dintre de son parament casolà. Com a record de les violents escenes de la tarda anterior, vaig notar-li cert esblaïment en els colors, d'ordinari vius, de sa fesomia, lo que la feia encara més interessanta.

Me serví un esmorzar confortable que contribuí del tot a acabar-me de posar de bon temperament, i en un moment en que'l moliner ens deixà sols, la conversa adquirí major intensitat.

—Coralí, jo't dec la vida,— vaig dir-li.

—I jo't dec lo que estimo més que la vida,—va respondre ella baixant los ulls,—i lo que més pena'm fa, es que ¡bestia de mi! .....

—No'n parlem d'axó, vaig exclamar jo, que beneïa a Deu per tot lo succeït,— tot lo que volia avinentar-te m'ho va donar bo i pastat aquell home.

¿Ho sabes ara qui es l'Ibo? Doncs, figurat que jo soc tot al reies d'ell i ho soc per més que m'ha lligat amb ell una amistat de tota la vida, i ho soc malegrat els seus treballs pera ferme ser el contrari de lo que soc. ¡Amistat maleïda, be me n'ha fet de mal!

¡fins me sembla impossible que ningú'm pugui veure després de tants anys d'anar junyit amb semblant bestia! Ditxosa tu que amb una vegada de tractar-lo l'has pogut conèixer!—

Parlava amb el cor, i al veurem la Coralí tan apesarat, va procurar a la seva manera ferme entendre que la gent sabia distingir entre'l seu fet i el meu. Verdaderament hi ha en el poble una certa intuïció per saber jutjar lo que es corruptor i lo que es senzillament corromput.

Me quedava amb tot un punt que no apareixia ben clar; si la Coralí ho comprenia tal com deia, ¿a què obeïa la seva conducta del dia del aplec de Sant Anyol acceptant els galanteigs d'aquell home i fins provocant-los amb ses monèries?

El cas es que ella apareixia bravament canviada. No era la mossa ballaruga i axalabrada que amb sos retrets i mots escaients feia cara al galantejador més esquilat.

No era tampoc la donzella feréstega de la tarda abans, disposta a defensar-se amb dents i ungles fins d'un lladre de camí ral,

ni era tampoc ben be la mestressa enfeinada i complacenta que tan bona arribada me feia al molí tractant-me amb franquesa muntanyenca, no exempta de certa cerimònia casolana.

Era més reposada, més reflexira i en les mateixes mostres d'atenció que'm prodigava, hi notava una major intensitat, major respecte a la persona i sobre tot un aire de confiança i germanor propi de persones entre les que hi mancomunitat d'interessos i afeccions.

Semblava com si la terrible prova per la que havia passat hagués determinat en ella una crisis benfactora, depurant-la de defectes i aquilotant ses virtuts.

Axis ho interpretava jo i no sabia encara revenir-me de tanta sort. Vaig copsar un detall al vol. Recapitulant sobre les peripècies de la lluita, va dir-me somrient i clavant-me una mirada en que hi vaig llegir una espurna d'orgull no exempt d'admiració:

— ¡Mai t'hauria cregut prou home pera reptar al Ibo i menos encara pera bàtrel com ho feres ahir! Però ténte compte;— afegí seria,— ara que't coneix, no es pas fàcil que't cassi les pessigolles cara a cara; ara't ferirà de traïdor. ¡Cal que vigilis, pobre Albert!—

Me va semblar haver descobert bona part de la incògnita.

Hi ha en les mosses, fins en les més bosqueroles, un fons d'admiració per la força, superior a vegades al de la bellesa i la gracia; es un residu del esperit cavalleresc d'altres temps que traspua encara sota la crosta del positivisme del dia.

La Coralí apreciava en mi sens dubte alguna qualitat que a sos ulls tenia verdader valor, però'm trobava encongit, curt de geni. En canvi, l'Ibo, arrogant i galantejador, la seduí algun moment per la superioritat d'aquestes qualitats i per la força amb que les feia valer.

Però des del moment en que jo amb un esforç de desesperat superior a mi mateix, vaig esmicolar l'ídol, quedà visible a sos ulls sols la mala fama que tapava.

Aquesta interpretació, potser massa crua, vaig donar jo al sobtat canvi de la Coralí, però dec afegir que no va molestar-me tal descobriment, ans al conrari vai sentir-me'n afalagat i contestant a la seva carinyosa observació, vaig fer-li amb petulància:

— No'l temo pas cara a cara, perquè ja li conec el joc; de traïdor pot ferir-me, però que posi'ls peus plans, que sierra la primera, la segona no serà pas d'ell.

— No t'hi fies ¡creu-me! es una mala ànima i lo d'ahir no t'ho perdonarà mai més. Si pot, te matarà.—

Jo'm complaia fonament amb el posat enguniós que tenia parlant d'axó. Vaig contemplar-la un moment i volent provar-li'l cor vaig dir-li:

— ¡I si'm mata, tant de guanyat! no faig falta a ningú, ni ningú'm plorarà.

—¡Mireu el rondaller! tantes mosses que hi ha al poble que't vigilen ¿cap te ploraria? Com més no, aquí n'hi ha una que, si axó esdevingués, se moriria de corcar. ¡De pensar que seria ben meva la culpa!

— ¿Sols per axó? vaig exclamar mirant-la fit a fit.

— Per axó i ..... per lo de més enllà,— feu ella somrient amb una escaienta mueca, tot' fent posat d'alçar-se.

Me semblà que la cosa filava be i no vaig voler desperdiciar la ocasió d'esbotzar.

— Escoltam, Coralí, no te'n vagis, que hem de parlar.— Ella tornà a seure.— Ja ho sabes be prou que no tinc el bon parlament de... l'altre; fins ell per enxerinar-me'm feia avinent que tu'm trobaves curt de gènit i de paraules.

Mes, cregués-ho, si jo't pogués parlar sense haver de mesurar les paraules com fa qui no sap el terrenyo que trepitja, si tu'm daves el sí que jo tant sospiro ..... cregués que les trobaria les paraules, la teva amor me les trauria del cor una a una com un enfilall de cireres.

Es la por d'errar el cop que m'entrebanca la llengua, cregués-ho.

— Empro, que t'he desnonat mai?— feu ella abaixant el cap.

— Ben be no, mes el dia del aplec .....

— ¡Ditxós aplec! ni mai que hi fos anada. Be me'n costar de retres!— i tot d'una, com qui's decideix per la drecera, exclam entre enfadada i riallera:— Sembla mentida que sigués tan gamarús; que't costava de parlar nét i clar i no fer embuts com una criatura!

Temps ha que te'l veia'l cor, i ¡què més podia desitjar una noia com jo que trobar un bon partit i un brau jove! però ¿que li està be a una noia de desobrir-se abans d'hora, ximple?

Lo del aplec, per que ho sàpigues, va ser com una manxiula que vai empescar-me al veure que mai te sortías de la fangada. Va ésser un mal pas, més a més que no creia a n'aquell tan mal amic i tan brètol, però en el pecat he trobat la penitència, bestia de mi...—

Quan el moliner se'ns rejuntà, no n'havíem feta poca de feina. Tanta, que decidit a rematar-la d'un pic, sens deixar-li acabar la parrafada que amb motiu del meu bon regent havia començat, vaig dir-li prenent-lo pel braç:

— Teniu raó, mestre, mes heu de ferme mercè d'escoltar quatre paraules i sabreu de que tractàvem ara amb la pubilla i no pot anar endavant sense que vos en passeu.—

La Coralí va fer posat d'alçar-se i fugir com avergonyida. —¡Alto la! dimosella,—vaig fer-li, retenint-la pel braç,— ¿va o no va de veres? doncs quieta, que aquí no ha d'haver-hi secret.

— Seiem-hi, doncs,— digué'l moliner torcint la cara amb mitja rialla de guineu, com qui ja's menja la partida.

—Vos ja'm coneixeu ¿n'es pas? soc un pobre minyó que de mal no n'ha fet a ningú, per més que estic fart d'anar amb males companyies. Pot ser axó mateix m'abona, com aquells que, tot i feinejant entre mig dels empestats, no prenen la malura.

De deute no'n tinc pas cap, grat sia a Deu, i tinc alguna pobresa que he pogut netejar de dogal, mercès al meu treball.

Puc si vull passar-me de fer tot el jornal, si be mon gènit més m'atira a treballar que a vagar; tot axó també ho sabeu i ho sap tothom perquè no soc pas home de misteris i tot lo meu va al mig del camí ral.

Tinc ademés la casa ben parada perquè ma pobra mare, que Deu tenia al cel, tirava més per farcir els armaris que per lievar cargues a la que ja hi venia aclofada de tota la vida.

Deia que volia guarnir be'l niu per quan l'ocell pogués tornar-s'hi ajocar i ..... l'ocell no hi tornà del seu vivent, pobra mare!

Doncs, sapigueu que des de que ella es morta, a casa fins les parets ploren, ploren d'enyorança d'una mà jove i polida que les netegi de pols i terenyines, d'una escombra nova que escombri net, i jo com elles defalleixo d'enyorament d'una companya alegra, garbósa i bonica,

d'una mestressa feinera i endreçada baldament me posi les peres a quarto, que prou ho necessita qui com jo està tan fet a llaurar tort.

Doncs, veieu?

de tot axó parlàvem amb aquesta bona mossa i ella me deia que pensava molt santament i jo li deia que ella tenia a mà lo que'm falta, que no més calia que'm digués que sí i tot quedaria aviat arranjat i ella me deia ..... vaja he entès que'm deia que per ella no's perderia,

mes com noia satja i filla creienta, no pot passar avant sens que vos n'hagueu esment i hi digueu la vostra.

Doncs be, a n'axó vai ara, i deixeu-me acabar, que m'escanyo. Net i clar, vos demano la mà de la vostra noia. ¿Esteu al cas?—

El moliner se llevà la pipa de la boca i prenent l'aire serio i cerimoniós que empleava al anar a cloure'ls seus negocis més graves, digué:

— Mira, Albert; de tot lo que'm dius, res me ve de nou; temps ha que't veia venir i tu diràs si t'he fet mai cara fosca; si no m'haguessin plagut els teus andanis, prou t'hauria esquivat de grat o per força.

Vull dir que de lo que mira a la persona no cal parlame, ni tinc d'acudir als veïns. Se lo que tens i lo que no tens, lo que vals i lo que no vals, més que tu mateix.

Ademés, amb el temps que covàs la malura, es de creure que t'haurà llegut de pensar-hi i no ets pas tan noi tendre, per témer que obris de llauger en cosa de tanta importància. La noia te l'has poguda ben mirar i conèixer, i tu sabràs si't fa peça.

Per lo demés, si no es pas ricatxa, tampoc es cap truca-portes, que quelcom durà sota l'aixella, ni li mancarà caps i agulles.

Fins aquí tot va molt be i si ella s'hi aplana, no seré pas jo qui posi agulles a la màrfega. Caseu-se en nom de Deu i que Ell vos fassi sants i bons i vos tongui aquí pau i després gloria; amen.

Mes, anem a lo que fa bon so.— afegí tot alçant-se pera deixar-nos de nou sols;— fins ara estem d'acord, veiem ara si'ns desavinc.

Tu portaràs molta pressa i jo no'n porto gaire. Ja t'ho explicaré ben clar, perquè des d'ara entre nosaltres no hi ha pas d'haver secrets; de fer de moliner i de viure de miracle entre llops, exposat a cada dos per tres a que'm llevin la pell, ja'n som fart.

Tinc compromís fet d'arrendament del molí a persona de confiança i jo vull arraulir-me més a vora de poblat, esperant estar-hi més arrecerat de tanta lladregada com pastura per aquesta terra deixada de la mà de Deu.

Ja tot ho tinc dispost, però'l tracte fet no pot començar a córrer fins a Nadal del any vinent,

digué-li un any i mig llarg, i fins a llavores no contis amb la meva noia, que aquí la necessito tant o més que tu a casa teva; i si no, ja sabes lo que vaig dir a la seva tanta que sempre m'empudeïa la paciència llevant-me-la de casa:

o'm deixàs la noia o'm caso amb la criada que estigui de torn, i ..... ho hauria fet com hi ha món, ¿ho tens entès ara lo que fa'l cas?—

Aquesta resolució no deixava de contrariar-me, mes no volent donar-li importància, vaig preferir prendre-la alegrament.

Cal confessar al tot que en nostre pervenir falaguer, hi veiem un grop negre, que era la maleïda estampa del Ibo. Al esmentar-la, la pobra Coralí se posava seria.

— ¡Quin mal punt. Deu meu!— exclamava.— I tan be que podíem arribar a n'axó mateix sense passar per aquell mal trànsit, si no haguessis sigut tu tan cuso, ni jo tan bestia!

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol onze

Com una ullada de sol de Mars que s'escorra entre una rufagada de neu rodona i una tamborinada de calamarsa, s'obrí un lluminós parèntesis en la meva joventut.

El tracte amb la meva promesa'm donava lloc a descobrir-li cada dia noves gracies i atractius nous que l'acabalaven més i més a mos ulls.

Pera justificar decorosament les meves visites al molí, no va pas ser-me difícil d'associar-me amb el meu futur sogre en la explotació d'un bosc veí que ell en petit havia ja començada.

Axó tenia la doble ventatja de que, contractant una dotzena de bons destralers, gent de més o menys confiança, la casa'n resultava millor guardada, doncs tots teníem prou' presents les amenaces del Ibo.

De més a més, sempre teníem de dies dissimuladament vigilats els encontorns per un guaita, i a la nit era'l mateix moliner qui vetllava amb els ulls a la mola i les orelles al bosc.

Amb tals precaucions i proposant-me jo que aquella explotació o una altra durés tot el terme fixat fins al casament, creia jo conjurat el perill que tenia la propietat de posar mal humorada a la Coralí.

Per imposició d'ella, més que per iniciativa pròpia, jo, que anava i venia dues i tres vegades per setmana, passava sempre fora de camí i per llocs distints,

acompanyat per un parell d'homes de confiança, que els diumenges solien ser en Pep i en Rafel, als qui m'havia lligat més estretament des de que havia romput obertament amb l'Ibo.

Els fets i veus que corrien justificaven les precaucions preses.

Després de nostra batussa, l'Ibo quedà eclipsat i'l seu mosso gros declarava que no'n tenia notícies; jo vaig ensumar que era a casa refent-se de la estomacada que, a lo que sembla, li entrà més fondo encara que la meva.

Més tard començà a córrer la veu de que se l'havia vist amb els trabucaires en una feta de que fou víctima un tal Clapés, que acabava de cobrar una partida de rodelles.

Sembla que efectivament hi era, si be no hi prengué part més que com a espectador, mes bastà axó, pera que des d'aquell dia la opinió pública li atribuís la paternitat de totes les malifetes que succeïen.

Sobre tot en el segrest fracassat d'en Deshoms de Vilademiras, se li acumulà una intervenció que no era certa, segons m'innova l'Arbós, amb qui jo'm veia sovint. Aquest estava al corrent de tot, si be no sempre considerava convenient desfer els errors de la veu popular.

Segons l'Arbós, efectivament l'Ibo estava en relacions directes amb els trabucaires, mes com no era pas de pasta de soldat de fila, no volia figurar-hi sinó com a capitost,

a qual efecte, ajudat del Avi i del Roig, s'anava formant el seu partit, si be topant amb sèries dificultats.

Dels dos quefes que figuraven, el Briquet i l'Escolper, e primer, capità més de nom que de fets (ja que'l qui feia i desfeia era'l segon) vell i desautoritzat, ja s'avenia a reconèixer al Ibo com a superior, mes al segon, jovei ambiciós, de cap manera.

— Mentres no's resolga aquest plet,— deia l'Arbós,— no hi ha perill de que l'Ibo s'hi tiri de cap, a menys que axó duri i's decidesca a fer esclatar la guerra civil entre'ls trabucaires de la Garrotxa. Però abans que axó s'hi pensarà molt.—

Però, més tard s'escampà la veu de que l'Escloper havia mort en un encontre amb els mossos. Per l'Arbós vaig saber que la notícia era certa, si be, reservadament, va afegir-me que no hi havia hagut tal encontre.

Una parella havia trobat el seu cadàver i ell amb molt fonament suposava que havia sigut assassinat pels del Ibo, com a darrera solució del conflicte que, amb sa obstinació de no reconèixer aquest per quefe, havia creat.

—Ara sí que crec que senti a parlar del Ibo i crec que farà feina. I tu,— afegí,— cal que facis l'ull viu, perquè o molt m'erro o sera'l primer blanc a qui apuntarà.—

Axis fou, excepte ser jo'l seu primer blanc, valguem, sens dubte, les meves precaucions. La seva primera víctima fou qui menos s'ho pensava, en Polion de Custoges, aquell gall francès, a qui en bona lluita havia temps enrere vençut.

Ara l'assassinà covardament, atraient-lo amb engany, vora la ratlla; aquella primera topada li havia donat renom de brau i forsut, mes aquesta sols n'hi donà de cruel i venjatiu.

La segona hassanya, la portà contra en Rafel dels Pedrals, assaltant-li'l dipòsit de mercaderies que tenia preparat pera contrabando, qual amagatall ell coneixia prou be, robant-li per vàlua de molts mils rals i cremant lo que no pogué dur-se'n.

Aquesta feta estigué a punt de ferme perdre la bona amistat d'en Rafel, qui rebent la mala nova en ma presència, pres de folla exaltació, començà insultar-me, acusant-me d'haver covat amb mes complacencies l'escorsó que ara picava a n'ell.

Afortunadament, en Rafel era home d'un gran cor i, passat l'exaltament, vingué espontàniament a demanar-me perdons.

Tant l'un com l'altre cas, foren de gran ressonància, per l'atreviment que suposaven, ja que'ls dos tingueren lloc dins de França,

si be axó mateix el perjudicà, perquè no faltaren reclamacions i amenaces del govern francès, i l'espanyol que prou altres maldecaps tenia, se vegé obligat a fer quelcom, encara que no fos més que pera ofegar de moment el conflicte.

Per sa part, en Pedrals, exasperat, remogué cels i terra, i entre tots reunint alguna gent, férem batudes i l'Ibo, pot ser per no tenir encara prou confiança amb ses forces, s'allunyà de la Garrotxa, retirant-se a les muntanyes de Mieres.

Axis arribarem al hivern i passarem alguns mesos amb relativa tranquil·litat.

En tant, seguia'l meu idil·li amb la Coralí.

Alguna vegada jo pera provar-li el cor li proposava de concórrer a algun aplec, a lo que solia contestar-me per aquest estil:

—No'm parlis pas d'aplecs, ja'n tinc ben be prou amb el darrer.— I afegia rient:—ja vaig quedar prou aplegada.—

Únicament feia excepció a favor del del santuari del Coral.

Volia anar-hi a saludar a sa patrona i al mateix temps fer conèixer a la tanta el seu fiancé; per le demés, totes ses relacions se reduïen als entrants de la casa i als meus amics, en Rafel i en Pep, a quins rebia amb tota confiança.

Per no fer mal d'ulls al seu pare, que era home de poques camàndules i li agradava que les feines anessin dretes, me guardava quant podia de destorbar-la, dedicant-me a les feines de la explotació del bosc. Però'ls dies festius los hi dedicava casi per enter.

Solíem reunir-nos a la missa major del poblet més a prop, hont hi compareixia ella acompanyada d'algun dels llogaters i veïnes que la portaven com sota tàlem. Ella bromejava per un igual amb vells i joves i amb una llibertat ben pagesívola.

A mi se'm tenia en molta consideració, perquè m'havia fet també la meva aureola de tremendo i de ric; ningú se'm posava al davant i les bromes, dades i tomades, no passaven de lo convenient.

Recordant-se sens dubte del mal resultat que'ns havia donat aquella seva virada del aplec dels francesos amb l'Ibo,

semblava posar especial cuidado en no donar-me motiu de gelosia i totes les seves bromes amb els homes eren en presència meva i solien anar acompanyades de moixaines i ditades de mel pera mi, que jo copsava amb agraïment del cor.

I axó, que posada a la boja, son geni obert, ajogassat bosquerolment i desimbolt, la portava avegades fins a uns límits que en altre caràcter haurien semblat perillosos.

Amb en Rafel i en Pep sempre hi tenia guerra encesa sobre'l tema de que sent ja ben collidors, ni un ni altre tenien promesa ni pareixien preocupar-se de buscar-ne. Amb en Pep sobre tot, que era un tros de pa, semblava tenir-hi tots els drets.

No sols l'atrotinava de paraula, sinó que fins li posava les mans a sobre, doblegant-lo a clatellades, que l'altre rebia jumint les espatlles i gemegant, com el ca amb les barroeres carícies del sou amo.

Amb en Rafel, més esquerp i un si es no es sorrut, no arribava a tant, limitant-se a tretzejar-hi com gat i gos a pretext de la vella mitxima d'aquell, de que de les dones la millor es bona pera llençar.

En Rafel era un fadrinot que passava de collidor i vivia amb dues germanes i una cosina també força madura, tota curta i grossa, que per mal nom li deien al veïnat la barromba.

S'havia aplegat a la casa de jove, que quedà òrfana, i com unes germanes d'en Rafel mig beneitones no servien pera res, ella fou qui abassega'l rem de la casa.

Un oncle conco vigilava'ls treballs, amb lo que en Rafel molt descansadament podia dedicar-se a les seves aficions del contrabando.

— Se coneix que tens qui t'escudella'l plat i't fa moixaines,— solia dir la Coralí.— Almenys t'hi casessis amb la Mónica, ja que tant la fas pretenir i'n traus el suc del ecarràs. ¿Què n'acabàs d'arramassar xinxons, per fer vida de frare, fumut mussol?

Deixa, que ja'ls espargiran els hereus, que celebraran la teva mort com la del porc i t'enviaran els sufragis amb un mandrò. Sortosament, pensa pas tothom com tu, ¿oi, Albert?—

El moliner fomentava les trucades dels diumenges amb bona cara i abundants tragos, per mor de que no quedés la casa desemparada; les cartes anaven en doina, mes la Coralí i jo que teníem altres joguines,

fèiem lliga a part sota'ls tells del pati o a la vora del foc, segons els temps, i alguna vegada, més tard, quan el record del Ibo s'havia anat esvaint, aprofitant la distracció dels jugadors, sortíem a escampar la boira anant de passejada bosc enllà.

A llavors les seves intimitats i expansions solien prendre un caràcter d'apassionament que algunes vegades m'esborronaven perquè me sentia flaquejar davant de ses ingènues provocacions.

El seu axalabrament característic adquiria major encís i sos ulls semblaven traduir una intenció més abrusadora, entre maligna i infantil.

No obstant, a través d'aquelles foguerades que m'encenien els sentits, hi recordava sempre'l feréstec posat de verge folla que tenia aquella tarda, davant de les brutals agressions de l'Esparver.

Prou ho havia notat que si alguna vegada, com aquell que no hi toca, la mà se me'n anava fora de la llei, com qui no hi toca també,

n'era avisat amb una carinyosa vergassada que'm marcava de blau les pantorrilles si era una verga lo que tenia a la mà, o be un pessic recaragolat que'm feia veure les estrelles.

Axó no m'ofenia, ans al contrari, m'ajudava a consideraria com un ser superior, com una exquisitat digna de la taüla d'un sibarita.

Avegades m'interrompia a lo millor amb sortides que'm trencaven les oracions, quan fugint d'amoretes tontes i no prou entès pera entrar en disquisicions de genero més elevat, me feia un embull que ni m'hi entenia.

— Vatja, no siguis ximple,— me deia ella, no has pas de fer tants embolics pera dir-me que m'estimas; veus? fes com jo: al pa, pa i al vi, vi.— I repenjant-se'm al braç, començava a parlar de ses afeccions i projectes amb la ingenuïtat d'una criatura.

A lo millor, se'n fugia per una marguera amunt, a pretext de collir una flor, i revenia sobre meu tan a la boja, que de no empernar-me jo pera copsar-la, perillàvem d'estimbar-nos tots dos.

Vaig acabar per habituar-n'hi a totes aquelles ingenuïtats d'ànima bosquerola, acalant com una vergonya les esgarrifances de pell que a vegades me produiran.

Era com el perdiguer que, ajaçat als peus del amo, se'l menja amb els ulls i que amb la mateixa resignació n'accepta una engruna de pa, que una puntada de peu.

Lo que no hauria acceptat de cap manera fora un des deny ni la ombra d'un rival, i aquests en bona veritat no eren enlloc.

Per aquells temps vingué l'aplec del Coral tant desitjat. Me presentà a la seva tanta que la rebé plorant i menjant-se-la a petons, dels que me'n tocarem també una bona tanda, segons la costum francesa. Casi tot el matí se'l passà la noia resant a sa patrona.

Al dinar, ella i jo forem obsequiats com uns nuvis per tota la seva coneixença, que era gran.

Algun recel que jo duia tement impressions desagradables per part de la molta fadrinalla que, a pretext de li souhaiter le bonheur, l'enrondava com les mosques a la mel i que ja'm començava a embafar, fou desvanescut pel bon comportament d'ella que mai me deixà desairat.

A les balles se negà a dansar amb cap solter i sols per atenció a antigues amistats de família, ho feu amb algun casat. Deu sap lo que li vai agrair tanta delicadesa que'm posava boig de satisfacció.

Pera fugir del bullici, ens escamparem passejant en direcció a la ratlla espanyola que es a ben poca distància, i al peu d'un marge toparein amb un marxant d'eines de tall de fàbrica de Ripoll, que feia'l seu comerç mig d'amagat per pot dels gendarmes.

La Corali'l devia conèixer, perquè tot seguit s'hi acostà a mercadejar-li algunes foteses, preguntant-li aviat si tenia ganivets de molla que en aquell país son prohibits.

L'home, després de dirigir mirades esparverades a dreta i esquerra, se tragué un paquet de la pitrera, posant de manifest lo que ella demanava.

La Coralí començà a repassar amb desimboltura aquelles eines feréstegues, fixant-se en un punyalet d'un pam i mig de fulla, que duia vaina de cuiro vermell, i'l desenvainà tranquil·lament.

La fulla, lluenta com de plata, duia per marca un cor atravessat per un punyal i la legenda: justícia, mai venjança.

— Espia, quina eina més joliua;— me digué mostrant-me'l rient, me l'has de comprar, encara no t'he demanat estrena.

— ¿I ara? no siguis drol·la;— vaig fer jo,— què n'has de fer tu d'aquestes coses?

— Estàs ben segur de que no'l necessitaré mai?— respongué ella a mitja veu sense deixar de mirar la fulla.—Compra-me'l.—

Hi havia un no sé què d'estrany en el seu dir que'm va sorprendre; instintivament vaig recordar-me del Ibo i de quan ella'l posava a ratlla amb el podai i .....

res, tenia'l cor tan ple de satisfaccions i de desitxs de complaure-la en tot, que tot seguit vaig pagar la eina sens regatejar.

Poc després tornàvem cap al santuari i ella ja s'havia posat seria i tornava a tenir entre mans el punyalet.

— ¿Vols que te'l guardi?— li diguí fent posat de prendre-li.

— No,— feu ella retirant-lo vivament i besant-lo,— no vull deixar-lo mai més.— Baxant més la veu i mirant-me amb rialla entre maliciosa i ingènua:— Si algú volgués robar-me ¿com ho faria?—

Vaig recordar-me de nou de la tarda del bosc, i penetrant la seva intenció, vaig dir-li resoltament, acompanyant les paraules amb el gesto:

— Mira, si venia'l cas, dret al cor i a fons.

— ¿I si aquest fossis tu?— afegí ella, fent més coquetona la rialla.

— Si los jo que anés contra llei, més a fons encara!— vaig respostar-li sostenint-li la mirada.

— ¡Axis! eh?— I al dir axó brandà la eina amb moviment tant sobtat i dreturer, que maquinalment m'obligà a fer un salt enrere.

Ella esclatà a riure i envainant el punyal, que en un santiament desaparegué de mos ulls, se quedà amb les mans enlaire espolsant-se'ls dits com dient:— Endevina per hont ha passat.—

Despés, pessigant-se'l vestit per sobre'ls genolls, arrencà a córrer cantant, dret a la plaça, seguint-hi jo co si fos la ombra del seu cos.

La despedida del Coral fou encara més mullada que l'arribada.

Ella volgué saludar una vegada més a la seva patrona i practicar la costum de passar per les mans de la Verge, una munió de records que uns i altres li havíem comprat, i mig embolicat entre rosaris, escapularis i mocadors, va semblar-me veure-hi relluir la creu del punyalet.

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol dotze

El rosari que tants mesos havia que esgranava, estava arribant a la darrera gloria; els preparatius pera'l casori estaven molt avançats, havent lograt del futur sogre la condonació d'algunes setmanes del temps fixat.

A llavors tornà a ressonar per les afraus de la Garrotxa'l nom odiós del Esparver, com un eco llunyà de la fama que corria per la baixa muntanya.

Segons la veu popular, l'Esparver era un altre Serrallonga, el rei de la baixa muntanya,

tenint a son comando partides de cinquanta i més homes, amb los que resistia victoriosament no sols als mossos de la esquadra, sinó que també als soldats del Rei, que per companyies sortien a combatre'l.

El cobrava forts tributs dels propietaris que volien ser respectats, com també dels mercaders que volien transitar lliurement, i'ls que s'hi denegaven eren assaltats, captivats i posats a preu de rescat.

En Bac de Collsacabra degué pagar pera lliurar-se deu mil unses; del Cavaller de Vidrà ne tragué un matxo carregat d'or, sense contar moltes altres picossades per l'estil.

Son valor personal rallava en lo heroic; semblava embruixat, doncs no se l'havia pogut ferir mai, per més que en diverses ocasions se li havien engegat a boca de carro a cents els trets. Els minyons del seu comando eren verdaders dimonis sense por; no des deien mai.

Mes ell els tenia tant al puny, que davant seu tots tremolaven i al més petit mancament ne feia una penjarella a les branques del arbre més proper. Ademés de que feia guerra als poderosos i tirans, feia caritat als pobres i protegia als desvalguts.

De tant en tant desapareixia com si se'l dragués la terra,

i a llavors reposava desfruitant de ses immenses riqueses en palaus que posseïa en llocs ignorats, cavats sota les muntanyes, hont feia vida de rei, tenint esplèndida taüla amb tot el serviment i lins dones pera ell i'ls seus.

El fonament de la llegenda nassa que hi era i prou ho sabia jo pel bon conducte del Arbós.

Al sortir de la Garrotxa empaitat per l'atrahut de gent que hi atragué amb les seves primeres malifetes, entrà per la comarca de Mieres recollint alguns dispersos que feien la pràctica a la menuda.

A Brions assaltà i robà la rectoria assassinant al Rector. El sometent li aixeca'l coure i ell li feu cara.

Desarmà algun guardaboscs i assassinà per sorpresa a la parella de fusellers de Santa Pau. Sortí alguna força de la guarnició d'Olot i ajudada dels sometents; lo sorprengueren batent-li la partida i fent alguns presoners que foren executats en dita vila.

Se refugià al Collsacabra hont reorganitzà la partida, accentuant-se no obstant la inquina entre'ls partidaris del Ibo, capità nou, i'ls d'en Briquet, capità vell.

Aquest no hi estava per moure tant rebombori que alarmava'l país i revetllava a les autoritats; però l'Ibo no feia cas, per lo menys ostensiblement, dels consells d'en Briquet, qual tutela'l destorbava.

Poc després assaltava i assassinava uns firataires al Grau,

i en un encontre amb els mossos, hi morí en Briquet, murmurant-se entre'ls de la partida de que era aquell qui l'havia fet perdre; però ell, que tenia la mà pesanta, ne feu penjar un parell dels més díscols assegurant-se axis la quefatura.

Ell pla conseui augmentar la seva força i prestigi portant a cap alguns cops afortunats, entre els el sagrest d'en Bac de Collsacabra i l'assalt del Cavalier de Vidrà queli valgueren un dineral.

L'Arbós, amb qui vaig parlar aquells dies, me digué que de lo que la gent contava se n'havia de treure la meitat de la meitat i lo demés eren falòrnies.

— Però axis i tot,— afegí,— tinc raons prou sèries pera judicar que passarem un mal hivern. He demanat augment de força, perquè tinc avís de que l'Esparver se decanta cap aquesta banda.—

Vaig quedar-me tot neguitós.

Cabalment s'havia acabat la carbonada del bosc i tenint en compte'l poc temps que faltava pera canviar la situació,

havíem cregut que no calia començar-ne una altra, ni sostenir inútilment tants jornalers, majorment que'l período de relativa tranquil·litat de que havíem desfruitat, ens havia esbargit la idea del perill.

En resum, que la defensa del molí estava del 'tot descuidada.

Tot cavil·lant quina determinació prendria i què aconsellaria al moliner, van passar-se encara dos o tres dies.

Per fi, un vespre en que ja estava determinat a anar l'endemà al molí i arrancar-los o be deixar-hi gent pera sa defensa,

vaig rebre avis de l'Arbós, de que no m'entretingués, perquè ja teníem l'enemic a sobre, doncs, segons confidència rebuda, se l'havia vist en direcció al pont del Llierca.

Que ell no podia fer res fins a rebre algun reforç de gent que havia demanat i estava esperant d'un moment al altre.

Aquesta nova va causar-me un estupor indefinible. Mon primer intent fou dirigir-me corrents cap al molí, però era ja fosc i en Pep, a qui vaig anar a veure, va dissuadir-me'n, ja que la cosa no podia pas venir d'algunes hores. Decidirem sortir els dos de bon mati.

No vaig dormir gens ni mica, obsessionat per idees terribles, com si pressentís una desgracia.

No era hora ni altra, que no podent tenir més al llit, saltava a terra, i arranjat de campanya, aní a trucar a n'en Pep que encara dormia. Poc després, trescàvem a les palpents dret al coll de Ferrerons.

Jo, pres de verdader neguit, no sabia parlar d'altra cosa que dels meus prossentiments, arribant a comunicar la meva preocupació al bon amic, que acabà per dir-me:

— Home, si ahir nit hagués entès que te les havies agafades tant fortes, t'hauria dit: marxtèm ara mateix.

— Potser ens en penedí prou de no haver-ho fet.—

Des d'aquell punt ja no parlarem apenes, sinó que corríem més que caminàvem, com si més que a provenir anéssim a auxiliar. Un i altre ens frisàvem per arribar-hi.

Quan el sol anava a apuntar, ja veiem la serralada darrera la qual esta'l molí.

— Mira, me digué en Pep, senyalant-me una llunyana fumareda que sortia de darrera la carena,— ja bilen la carbonera, bon senyal.

—Carbonera dius?— vaig fer jo espantat de la direcció que marcava'l fum,— si no n'hi ha d'encesa. ¡Deu meu! ¡Deu meu!—

En Pep no tornà raó, i seguirem la marxa més anguniadament que abans. En aquell moment vagaríem tombar la carena en direcció contrària a la nostra a un ballet que corria esverat.

—¡Alto noi, atúrat!—vaig posar-me a cridar.

El minyó's parà i, entrant en recel, saltà del camí. A llavors, sense saber lo que'm feia, vaig tirar-me cap a n'ell apuntant-li l'arma, amb jo que, agafant més por, s'escorregué per dins del bosc.

Comprenent que era un missatger de males noies, vaig tractar-me a mi mateix de bestia per haver-lo esquivat tant tontament. Ja no corríem, volàvem amb el desig de tombar el caire i veure lo que era allò. Començarem a sentir fortor de cremadís.

Al tombar la carena'l cor me feu un bot; el molí cremava; però lo que més m'aterroritzà, fou la soledat i silenci en mig del que les flames s'arboraven ensenyorides de la meitat del casal. Ni una ànima viventa enlloc, ni un crit demanant auxili, ni ningú que'l prestes.

Axó m'esvaí la darrera esperança de que l'incendi pogués ser casual i de que's limités la desgracia a les pèrdues materials.

No se com ni per ahont varem recórrer el trajecte que encara'ns separava de la casa; sols recordo que varem intentar la entrada per la porta de baix, però les flames que venien de la quadra de la mola'ns ho impediren.

Allí cremava un munt de fustam que no perteneixia a la quadra; el sostre de posts de la cuina havia pres ja, com també'ls cairats i vigues de la teulada. Varem dar la volta pera entrar per la porta de dalt, trobant-la oberta i arrancada dels golfos.

Al abocar-m'hi vaig sentir remor de veus.

— ¡Qui hi ha per ací!— vaig cridar amb veu casi afònica per l'esglai, preparant l'arma.

Casi al mateix temps aparegueren entrebancant-se dos minyons a qui sortosament vaig reconèixer a temps. Eren dos llenyaters que, passant casualment per allí prop, hi havien acudit. Tenien les cares finades i'ls ulls esglaiats.

— ¡Assí hi ha un mort!— cridà un d'els.

Sobre'ls graons de la escala que conduïa a les peces baixes, jeia l'infeliç moliner, boca terrosa i en mig d'un bassal de sang, la que regantellava per les escletxes de les posts mal ajustades.

Mig boig de terror i amb el cor batent-me com un cavall desbocat, vaig saltar per damunt del cadàver en direeeló a la cambra de la Coralí, entrant-hi sense miraments;

estava de fum que casi no s'hi veia; la roba del llit era regirada, com també la d'un catre en que hi dormia la minyona, mes ni una ni altra eren enlloc.

Ben convençut d'axó, vaig sortir mig borratxo del fum, corrent d'ací d'allà com un ximple, passant per damunt de fustes que ja cremaven, amb evident perill de caure dins de la foguera.

Tot estava en renou i en certs indrets s'hi veien els mobles i eines apilotats amb tota la' intenció d'afavorir la crema.

En mig de la fetor de robes i llana cremada, començaren a pujar de la cuina uns bafarades de carn fregida que regirava les entranyes.

Convençut amb horror de que allò era algun cos humà que's consumia i no sent possible arribar-hi per la escala que era una brasa, vaig escalar la finestra.

I tal si cremava; era'l mosso que jeia estirat damunt del postàm esfondrat, sostenint-se sols per una viga que, com a més groxuda, no havia cedit encara; tot son cap era ja mig consumit per les flames i els humors del cos regantellaven encesos a la quadra de baix.

Me retirava horroritzat i un si es no es tranquil·litat de que no era la Coralí com me havia temut, mes un toc de caritat me feu intentar de recollir el cos d'aquell infeliç, pera evitar la seva profanació.

Era impossible, la finestra era una boca de forn i sobre l'empostissat no hi havia hont posar-hi'l peu. Ademés, la bafarada de carn cremada que la finestra gitava tapava'ls esperits. Aquell espectacle encara avui me regira les tripes.

Vaig tornar a la era sempre frisós i desesperat per lo que seria de la Coralí i vaig, topar-me amb en Pep i l'altre llenyater que estaven auxiliant a la minyona que acabaven de retirar de la estable, agarrotada i sense sentits, atuïda pel fum.

En aquell moment, en Pep s'alçava i dirigint-se'm amb la cara verda com un mort i amb una veu que denunciava un immens desconsol, me cridà:

— ¡Albert, se'ns l'han enduita!—

No se'm va pas ocórrer preguntar qui, ni a n'a qui. Doncs ben clar ho llegia en les alterades fesomies del meu bon amic, i ben clar ho tenia al fons de la consciència, que'm feia pressentir lo més terrible.

Si l'hagués vista morta, no hauria pas sentit aquella terrible patacada que semblava m'hagués esberlat el cor.

¡Robada la Coralí i robada per l'Esparver!

Vaig caure de front sobre la llosa de la era.

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol tretze

Als infeliços subjectats al turment, l'excés del dolor els fa revenir de les basques que'l mateix dolor els hi produeix. Lo mateix me passà a mi: tot fou donar de cap a terra i tornar-me aixecar revingut per la força del mateix dolor que m'aclaparava.

La primera impressió fou un accés de ràbia que'm feu cloure'ls punys disposant-me a embestir tot quant se'm posés al davant, però lo que tenia més a prop no eren més que imatges dolorosament simpàtiques, ben impròpies pera desfogar-hi'l meu furor.

Els dos llenyaters esgrogueïts i consirosos, no sabent a qui atendre, si a nosaltres o a la criada que arraulida a un reco de la era estossegava'l fum que havia dragat i gemegava dolorosament. Ens miraven compassius sense res fer. En Pep sanglotava com una criatura.

Eniontits i esmaperduts, seguíem corrent d'ací d'allà empaitats per les torbonades de fum espès i pudent que, caragolades per les bufades de llevant, a moments ens envolcallaven.

Recordo, sense tenir idea clara d'hont eixien, que ara un, ara un altre, anaven apareixent nous espectadors, que fets uns enses com nosaltres mateixos, contemplaven els progressos del foc, sens ni pensar en fer res pera deturar-los.

Per fi'l cadàver del moliner fou retirat d'entre les flames i algú tragué a braçats llençols i altres robes amb que tapar el cos horriblement desfigurat del mort i les carns nues de la infeliç minyona que avergonyida's negava a moures del seu reco.

En quant al atac, poca cosa'n deia la criada. Quan ella's despertà per les detonacions que ressonaven dins del molí, deia, que la Coralí era fora de la cambra.

Ella's llençà a fora cridant esverada, sentint-se al moment tapada de boca i agarrotada. Sols recordava haver vist a la Coralí darrera de la taüla de la cuina, amb una destral a la mà, envoltada de tres o quatre homes queli parlaven.

El mosso ja era mort a prop d'ella; després perdé'ls sentits i al tornar en si's trobà al corral de les cabres tirada per terra i sense poder-se remenar. De la Coralí deia que se l'havien enduta dalt de la mula, mes no sabia pas explicar com n'havia hagut esment.

Faltava un individu del personal de la casa, el ballet que guardava'l bestiar. Era inútil i impossible buscar-lo; seria mort i carbonitzat entre les runes, com el bestiar que no havia pogut fugir.

Una mena de fatalisme paorós s'havia apoderat de tothom; per grupos ací i allà's reunien els homes, amb els ulls fits en la immensa foguerada, secs uns plorosos altres i alguns llampegant de ràbia.

Però tothom parlava baix, com si tinguessin pot de ser espiats; algunes dones que anaren arribant ploraven desesperadament retorçant-se les mans i estirant-se'ls cabells.

Més tard arribà en Rafel esbutgant, animant-se allvors un poc la escena.

Aquest parlava a crits i estava nerviós i verd de coratge.

— ¡Albert, axó es una embestida de llop carnisser!— digué tan bon punt me vegé, obrint els braços dintre'ls que'm vai llençar com una criatura;— ¡que no hi hagi terra que's dragui semblant bestia!

Empro fes el cor fort, fill, i buscarem la torna, que no maduren totes per Sant Joan. Aquest lladre maleït vol sang, i jo't juro que n'hi haurà pera menjar i pera beure.—

Va deixar-me pera llençar-se vers les flames, intentant després rompre la paret de la bassa pera inundar la casa, però convençut aviat de que axó no era practicable i que per altra part no hi havia res a salvar, va deixar-ho.

Amb tot axó jo que seguia pres de una mena d'ensopiment que'm llevava la voluntat i casi la consciència de temps i lloc, vaig deixondir-me un moment al sentit a prop meu algú que deia que a la porta de la cabanya hi havia un paper escrit.

Vaig llençar-me vers el rotllo que l'envoltava, tractant alguns de llegir-lo sense atrevir-se a tocar-lo, i vaig arrencar-lo d'una revolada.

Era un paperà,s rebregat, hont amb un carbó hi havia escrit tot un enfilall d'amenaces i d'imprecacions en un llenguatge brut i barbre, capàs de posar pell de gallina.

Començava: «Albert del Cortals, maleït sigues; ets un quart, un fill de ..... i jo t'escorxaré viu com a Sant Bartomeu, mes abans has de veure la teva ..... a les meves mans com una mula de lloguer,

i has de veure lo del teu cremat i assolat i'ls que t'ajuden, en Pep, en Rafel i l'Arbós i tots, escorterats i cremat i assolat lo del llur perquè sapigueu tots que al Esparver ningú li fa tort que no ho plore.

Vull rentar-me les mans amb la vostra sang ..... »

En Rafel me l'arrencà dels dits i després de llegir-lo'n feu una pilota, rosegant-la i escopint-la amb ràbia, cridant:

— ¡Ja ho veieu, nois! quina mena de llop corre per nostres terres! ¡Vol la nostra sang! mes jo li juro que la meva l'ha d'enfitar abans de beure-la. ¿Què hi dius, Albert? ¿i tu, Pep? ¿vos acovardiu davant de les paraulades d'aquest lladregàts mal parit del bordell?—

Jo no podia dir res perquè la ràbia'm nuava la gola i no feia més que mastegar renecs que, no podent eixir, me recremaven les entranyes. Per primera vegada vaig arrepentir-me de veres de no haver-lo escanyat a llavors que'l tenia sota'ls genolls.

—¡Jurem-ho, ju tots!— anava cridant en Rafel,— tu, Albert, que ets el més castigat, i que jo crec que Deu te castiga per la llei que li tenies quan feien àlies i perquè no'n vares passar els taps quan ho tenies a mà; tu, Pep i tu, Joan,

i totes les persones honrades, que totes perillen per un igual, com aquest pare de família que aquí jau i aquests pobres nois que ja son cendres de la foguera, jurem no deixario de petja i enastar-lo com una guilla a la molta de la pallera pera que'ls, corbs se n'afartin .....—

Jo li jurava de tot cor, amb extremituds que'm feien suar d'angoixa; en Pep, tot plorós, aixecaxa la mà amb energia i alguns dels presents, joves i vells, també hi feien chor. Altres s'apartaven horroritzats i cavil·losos i les dones ploraven, algunes a crits i picant-se'l cap.

En axó arribà l'Arbós acompanyat d'alguns mossos. Sa aparició'ns feu l'efecte d'una taüla salvadora i tots deixarem la feina pera enrondar-lo com al doctor una família atribolada que te un individu in extremis.

I ell, com el doctor, avançava grave i mut, movent el cap per tota resposta, tot sortejant o apartant suaugment a les persones que se li posaven al pas.

Semblava impassible, mes un lleuger to verdós de cara, una mena de tremolor a la barbeta i els llavis closos entre'ls que hi estrenyia un brotím de romaní, denunciaven una ira concentrada i retinguda sols per una gran força de voluntat.

Arribà a la era de dalt, hont se li plantà al davant en Rafel amb qui es dignà creuar algunes paraules reconeixent-li autoritat coma batlle de Bassegoda.

Se dirigiren primer una persistenta i muda mirada d'intel·ligència; després l'Arbós començà a moure'l cap pausadament de dalt a baix, dient per fi amb veu baixa i seca:

— Amigo, aquesta es grossa.

— ¿Si es grossa? — feu en Rafel amb veu reconcentrada; — el molí, ja'l veieu; ací n'hi ha un que ja no ho contarà; entre la foguera n'hi ha un altre fet cendra;

a la minyona l'han salvada per miracle agarrotada i mig morta, i encara'n manca un altre, el mossicot, que encara que no es comprovat, es de creure que es per allà dintre fet una torraina.

— No, aquest s'ha escapat i es el que m'ha dut el parte;— respongué'l subcabo amb certa indiferència, mentres dirigia una mirada al cadàver del pobre moliner, al qui un dels mossos havia destapat la cara.

—Després,—continuà en Rafel,— han robat la Coralí,i s'apartà pera deixar-me al descobert a mi, que restarà aclaparat i mut darrera d'ell amb les mans caigudes i'l cap jup, com la estàtua del dolor.

L'Arbós me dirigí una intensa mirada, en la que de primer hi vaig llegir tota la severitat d'una recriminació.

¡Per ase! semblava que anés a esclatar; mes ben prompte, com sentint-se tocat del meu desconhort, sos ulls se tornaren pietosament dolços. — ¡Pobre Albert! -digué,— sempre t'ho vaig dir que de la tornada del Esparver, tu'n series la primera víctima.—

La fonda pietat que entranyaven aquelles paraules en boca del home endurit en els espectacles d'una lluita salvatge i brutal de tota la vida, repercutien en lo més fons de mes entranyes;

me vaig fer llàstima a mi mateix, trobant que s'engrandia encara la immensitat de la meva desgracia.

Gropades de llàgrimes sentia pujar-me cap als ulls i no trobant-hi sortida, tornaven a baixar en remolins produint-me sacudides nervoses i tremolament de cames. En Pep i algun altre m'agafaren a llavors amorosament, obligant-me a seure sobre'l catxapit de la bassa.

Seguit d'en Rafel, l'Arbós s'allunyà, dirigint-se vers el molí que enrondaren, tornant a la era; a llavors començaren les diligències oficials.

Un mosso tragué un tinter de banya i una cartera amb paper d'ofici, començant a redactar el parte prenent declaracions a alguns dels presents, entre els a n'en Pep i a mi, si be l'Arbós portà la seva delicadesa a l'extrem d'amoïnar-me lo menys possible.

Una de les declaracions més importants va ser la del ballet, que resultava ser el mateix a qui nosaltres havíem topat i esporuguit a l'arribada.

Aquest creia que'ls lladres havien entrat pel teulat, escalant-lo per la part de dalt hont per raó del pendís del terrenyo alçava pocs pams, i apartant algunes teules.

Però ell, que dormia sobre un jas de palla a la cort de la mula, no s'havia despertat sinó al terratrèmol de les primeres escopetades. Espantat, corregué a amagar-se sota'l rodet que estava parat. Des de son amagatall sentí l'espetec de la terrible lluita.

El moliner i'l mosso moriren lluitant, sobre tot el primer, coratjosament, cridant i figurant veus de comando a gent que no existia, sens dubte pera fer pot als assaltants; el mosso, darrerament, quan el remataven a la cuina, clamava pietat.

A la Coralí també li sentí fer grans crits com defensant-se; els altres li parlaven dient-li que no li volien pas fer mal; sobre tot un d'els li parlava amb veu grossa i reposada.

Després li vingué com una obeina, perquè entengué que anaven a engegar la mola, lo que, donat lo lloc que ocupava, era la seva mort.

Se revingué sentint remor a la cort de la mula, que guarnien aquesta i que hi muntaven a la Coralí que exhalava dolorosos gemecs demanant al seu pare; el de la veu grossa la enganyava dient-li que ja era endavant i que l'assolirien abans d'arribar a Coll de Dou.

Quan les veus ja feia molta estona que eren apagades, li semblà al noi que la casa cremava i fugí. Al topar amb nosaltres, esverat, se creia que érem de la partida i s'amagà bosc endins.

A tot axó jo sentia que una mena d'inconsciència m'anava enfosquint l'enteniment. A la desesperació impotenta que fins a llavors me dominava, l'anava substituint una mena d'entontiment, pesadesa de cap que fins me donava son.

En un d'aquests moments, al alçar el cap tenia al davant el bouer del mas Pedrals, aquell infeliç gollut, que mirava amb sos ulls esgrogueïts i un posat caricaturesc, hont semblava reflectir-s'hi tota la llàstima de que era capàs aquella ànima rudimentària.

Al creuar-se nostres mirades, arremanga'ls llavis posant més de manifest la seva brillant dentadura i adquirint sa fesomia encara un aire de major condol.

Com assuara amb la mirada del Arbós, aquella manifestació de pietat de que era objecte, m'arribà a l'ànima, donant-me noves ànsies de plorar.

De plorar sense saber de què; perquè, com he dit, degut a la debilesa del cos, que feia vint i quatre hores que no havia tastat res, al insomni i al rosari de emocions a qual més terrible que venia sofrint, jo no sabia de quin món era;

sols sabia que havia perdut quelcom que era l'ànima de la meva vida, que m'havia succeït una desgracia molt grossa, tan grossa que fins donava dret a aquell infeliç degenerat a compadir-se de mi.

Esbargida ja la gent per ordre del Arbós, aquest, en Rafel i en Pep se'n vingueren a asseures a prop meu.

— ¿I ara que hem de fer?— exclamà en Rafel,— ¿com ho agafem pera encorralar a aquest llop i fer-li desmossar la presa? Jo estic en que n'hem de fer una de sonada o sinó no anem enlloc.—

Va semblar que aquestes paraules me despertaven d'un somni, aclarint-se'm les potencies lo suficient pera fer-ne renàixer tota la ràbia i esclatar en crits de venjança.

En Pep era del mateix pensar;

era precís posar en peu de guerra tot el país, prendre totes les collades i engegar ahuques que com gossos rastregessin totes les balmes, vores i coves de la comarca, que batessin totes les conques i afraus, fins a trobar-los, anc que fossin amagats sota terra.

L'Arbós començà a rodar el cap, dibuixant una mitja rialla de llàstima.

—Sembla mentida que sigueu tan criatures i que, nascuts a la terra, vos figureu que a so de tabals se poden agafar llebres; ¿que us penseu heure-vos-les amb un cadell?

Aquest esparveràs ja fa un any i mig que s'esbatega amb els millors caçadors de la provincià i encara que sovint li han fet plomes, no l'han pogut tombar mai, i quan va començar ja era més murri que vosaltres.

Ademés, si no hi hagués bones lloques els polls no arribarien a be, i que aquí hi ha bones lloques no ho dubteu pas.

Ja heu sentit al ballet que deia que entre les veus n'hi havia semblat reconèixer la d'algun dels mateixos que mesos passats aquí's guanyaven les caxalades i'ls teníeu per guardians.

¿I qui vos assegura que entre'ls mateixos que aquí han vingut a portar auxili, no hi ha'ls seus confidents? Desenganyeu-vos: com més fressa fareu, pitjor; no es pas aquest el camí que hem de seguir. A murri, murri i mig.—

Tot i reconeixent el bon sentit del parlament del subcabo, va courem com una vergassada. Jo que'm frisava pera entrar tot seguit en acció, desesperant-me la sola idea de que la meva estimada hagués de passar aquella nit en poder de son raptor!

Vaig començar a estirar-me els cabells i sanglotar tot cridant:

—¡Però, sants del Cel! què serà d'ella en mans d'aquest maleït cabró!— i en un accés d'egoista follia vaig afegir-hi:— ¡be la podia haver morta coma n'al sou pare, tant de bo! menys patiríem jo i ella!—

En Rafel i'ls demés estaven capbaixos, com tocats de lo terrible de la situació. L'Arbós també manifestava tot l'interès compatible amb el seu caràcter fred i avesat a espectacles d'aquella naturalesa.

— Mira, 'm digué, posant-me afablement la mà sobre'l muscle,—

pots contar que jo far tot lo que de teulades en aval fer-se puga, tant per obligació com per la llei que't tinc; fins el cor me diu que jo tinc d'haver la entrega d'aquest criminal, mes tot ha de venir per sos passos contats.

Lo succeït es una terrible desgracia, mes ja no te aturador; per no apesarar-te més, no vull fer esment de les meves advertències que podien evitar-la.

Deixem-ho i anem a lo que fa bon so; ni'n trau res d'aixecar el coure cridant «al llop» «al llop», ni tampoc de tirar el cap per les parets, ni plorar com criatures. Siguem homes, prenent les coses tal com son i plantegem la qüestió.

El teu mortal enemic t'ha robat la promesa i't matarà quan pugui, a tu, i a mi i a n'aquests, després de cremar i robar quant li vingui a mà.

¡Axó es la veritat, no al donar-li voltes! (veient que jo'm reblincava) ho ha jurat i te prou mala sang pera complir el jurament i prou gent pera ajudar-li.

Cal confessar que nosaltres per nostra part no li portem pas millor voluntat a n'ell i que farem alguna cosa pera segar-li la ventatja.

De pit, no'n manca, me sembla, i de gent no'n mancarà tampoc si vosaltres m'ajudeu. Veritat que ell ha fet la entrada i'ns porta aquesta ventatja.—

Axó'm tornà a posar sobre'l terrenyo de ma dissort i'm feu esclatar de nou en singlots i esbufecs. Ell, després de parar-se un moment, reprengué:

— Escoltam be, minyó, jo tinc més experiència que tu i't vull be i per axó't parlo axis, per lo demés jo soc esclau de la ordenança, desempenyo un càrrec de confiança, tinc facultats, tinc autoritat i també tinc responsabilitats.

Vull dir que jo de tots modos obraré segons el meu criteri; si'm voleu creure i ajudar, crec que tots n'aní millor, sinó ..... tampis, acampi qui puga.—

L'home parlava be, tots reconeixíem que no hi havia altre camí que obeir-lo, per més que la sang me rebullia, cada vegada que'm representava a la meva Coralí en mans d'aquella lladregada comanada per un home brutal, ple de males intencions i d'infernals desitjos.

— Mira, Albert,— reprengué, l'Arbós tornant-me a posar la mà a la espatlla,— no siguem pas besties sempre;

la teva promesa es ara en poder del Esparver, no hem pas de posar en dubte les intencions que porta, mes si reflexionas serenament lo que diuen haver sentit els dos únics testimonis de la feta, ne treurás la conseqüència de que l'Ibo, ara com ara, la vol a les bones.

La prova n'es que no li ha deixat entendre que'l seu pare es mort, sens dubte per no exacerbar la seva resistència. Lo provable es que la endreçarà hontocom ben arrecerada, esperant guanyar-se-la.

Es de suposar que deus tenir confiança sobre la noia i que creus que's deixarà matar abans que donar-se;

aquella mala bestia no s'aturarà pas per escrúpols, vull-ho, mes axis i tot, encara'ns queden alguns dies de coll i aquests dies hem d'aprofitar per si a la quieta girem la garba, ¿ho entens?—

No se si'l bon home creia lo que deia, mes es lo cert que les seves reflexions me feren algun pes, si no pera apaivagar ma desesperació, per lo menys pera acceptar l'actitud passiva que'm demanava.

Encara seguirem parlant bona estona sobre'l mateix tema, exposant l'Arbós, si be molt reservadament, algun indici dels seus plans. Un moment se parà i girarem tots el cap, atrets per un lleuger soroll que venia de darrera de la cabanya.

Era en Bilot, el bouer, que semblava terrejar amb la punta del gaiato.

— ¿Que gratàs tu aquí?— feu l'Arbós amb veu amenaçadora.

L'infeliç alça'l cap, arreganya les dents blanques amb son mig riure d'idiota i tot balancejant el goll, feu alguns passos mostrant un parrac de roba d'indiana, dient amb la seva veu de nas:

—Part d'allà he trobat axó que deuria ser de la molinera i he pensat: qui sap si'ls janfosques l'han treta pe aquí.—

Be ho havia sigut d'un vestit de la Corali, prou que'l coneixia, mes la troballa no tenia cap importància; era un retall rebregat que'l vent hauria dut bosc enllà; fins se veia que hi havia copsat la pluja.

— ¡Tu pla ets un janfosca!— li digué l'Arbós, rebotent-li'l parrac per la cara.— Arri a jaure, maleït gollut del bordell!

— Mira, Bilot, agafa'l drapau dret a casa,— afegí'l seu amo,— i digués que amaneixin sopar per sis. ¡D'aire, eh!—

En Bilot, amb sa mueca de ximple, atravessà la era trepitjant feixuc i balancejat el cap com un os i enfilà corriol avall.

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol catorze

Capolat de fatiga i debilesa i vençut per una pesadesa al cervell que em tenia les potencies enterbolides, havia arribat arrencar lo son,

mes sols cosa de breus moments, perquè aviat les terribles impressions que duia gravades al enteniment se posaren en joc, produint-me somnis horrorosos.

Per un cas estrany, que podríem dir-ne d'estrabisme moral, la imatge de la Coralí, que era l'eix entorn del que giravoltaven de molt temps totes les preocupacions de la meva ànima, no apareixia per rés el camp de la visualitat de mes potencies ensonyades.

Tota l'acció se desenrotllava pels pendissos del Alzinar vell en aquella tarda memorable en que l'Ibo i jo, agarbonats com llop i gos, anàvem a rebolcons.

La naturalesa del ca s'encarnava tan be amb la idiosincràsia dels propis sentiments, que com una obsessió atàvica, sempre era en la imatge d'aquella bestia que's personalitzava el poc raciocini del meu esperit en aquells moments de metamorfosis passional.

Érem dues besties que'ns jugàvem la vida en defensa d'un predomini purament carnal;

jo sentia la xardor de sos brutals desitjos, traduint-se en rogallosos ruflets i en renecs de significació casi sols assequible a la intel·ligència de la bestia, com sentia també ses dents de dragó fent-me presa al coll,

arborant-me amb un dolor rabiós completament deslligat de tota manifestació intel·lectual.

Algunes vegades, amb desesperats esforços arribava a alçapremar amb el meu el seu cos, bolcant-lo,

i a llavors era jo qui clavava les dents, ruflava i renegava, fins que un altre tom tornava a posar-me en la situació del vençut sota'l seu cos que'm gravitava feixuc sobre la boca del cor.

I axis, rodolant sempre rostos avall i deixant darrera enllà una estela de carn sangonosa, el terrenyo acabà per mancar-nos i, com un allau quan arriba a la cinglera; sortirem botent per un abim sense fons entre esvaïments del cap i laxituds del cos.

A llavors vaig despertar-me horroritzat de mi mateix i amb la clarividència del al·lucinat vaig començar a recapacitar sobre les peripècies d'aquella jornada luctuosa,

representant-se'm tota la tràgica historia reconstruïda per modo admirable per elements testimonials propis i agenes i pels deduïts gracies al coneixement que posseïa de les coses i les persones.

Veia a la Coralí saltant esglaiada del llit als primers espetecs de la invasió i dirigir-se a la cuina pera armar-se de la destral; al seu pare, atacant coratjosament als lladres escala amunt i morint sense esbategar esclafat pel número;

al pobre mosso, tractant de defensar a la mestressa amb més bona voluntat que valor i morint a sos peus clamant pietat, mentres que la pobra noia, ja sola i sense valiment de ningú, seguia encara defensant-se parapetada darrera del escon,

amb el posat heroic de verge feréstega amb que aquell dia reptava al avorrible Esparver; després ..... i aquí apareixia un xic borrosa la visió, disfuminada entre dubtes que'm punyien més que tots aquells horrors.

¿Com s'havia rendit la Coralí? Com havia consentit en deixar-se robar, sense esberlar d'una destralada'l crani d'algun dels seus raptors, anc que fos a truco de la pròpia vida?

I en el fons de l'ànima sentia que mon egoisme tirava a regatejar a la pobra víctima quelcom de la grandesa del seu infortuni,

semblant-me que la meva rabiosa pena sentiria algun conhort de veure els cossos del Ibo i sos saions rebolcant-se en la sang de la Coralí, destralejats per ella mateixa.

Era sols una rufagada de la meva imaginació febrosa que prompte s'esvaïa avergonyida, redreçant-se en son lloc el record de la seva imatge dolorosament púdica quant,

sota l'enteixinat del bosc, plorava la seva lleugeresa i pressentia la seva desgracia,

i, tocat d'un esperit més justicier, la veia rendir-se sacrificant-se pel sou pare a qui tant estimava i'ls botxins li feien creure que era presoner i que d'ella dependia la seva vida.

A llavors sentia reinflar-se'm el cor a impuls de onades d'amargura que m'ofegaven, dolent-me de veure a la meva estimada rodejada de la doble aureola dels martres sense profit ni gloria.

Mes ¿què deu ser d'ella,— seguia reflexionant,— en aquests moments, a negre nit,

sola i sense emparo, en les grapes del Esparver en el fons d'alguna cova o d'alguna d'aquelles tutes d'artigaire perdudes al mig del bosc, hont hi vivien gent que, amb apariències de misèria o d'imbecil·litat, eren els millors confidents i lloques de la lladregada?

¿Quina situació més desesperada la seva, presa d'un crapulós sense fre ni llei, sense entranyes ni consciència, que de tant temps apeteixia la seva carn, com el llop la del anyell guardat a la cleda?

¿Què seria d'ella en aquell precís moment? ¡Potser lluitava coratjosament! ¡potser defallia! ¡potser! ..... ja era vençuda, acabades ses forces després de clamar inútilment al cel i la terra, privada fins del sacrifici de la pròpia vida!

Un violent cop de nervis me feu portar els punys closos sobre'l pit, ensems que, pernejant com un epilèptic i esbufegant, saltava del llit. En Pep s'alçà també esverat preguntant-me que tenia, lo propi que en Rafel sortint de la seva arcoba.

—¡Què voleu que tingui!— exclamava jo sens poder casi confegir les paraules:— ¡què voleu que tingui, sinó tots els dimonis dins del cos! Devia estar borratxo o no se què, que poguéreu donar-me entenent d'enllitar-me com una partera en semblant diada.

Ara a la pena que em devora s'hi afegeix la vergonya d'haver abandonada a n'aquella infeliça a les garres del llop ..... ¿Que ahont vull anar? al infern ¡viva Deu! a ..... a, a regirar el món, allà hont senti farum de cabró, que allà serà ell ..... i ella.—

En Pep, que era tant fervent devot de la meva persona, se disposà a imitar mos desordenats esforços pera vestir-me.

En Rafel, més fred o més reflexiu, procurava retreure'm les paraules del Arbós, qui temia que certs treballs fets a la esbojarrada, a més d'inútils, fossin perjudicials i comprometedors pera la sort de la noia. —

L'Arbós que fassi'l que vulgui!— deia jo entre gemecs i imprecacions;— vosaltres també feu lo que vulgueu, mes jo juro no descansar fins que n'haguí l'entrec o hi deixi la vida.

Més perills dels que corre, no'ls correrà pas per lo que jo fassi, que ni viva ni morta pot sortir-ne be de les mans d'aquell brètol.—

Ni sabia lo que'm feia, ni trobava manera d'acabar de vestir-me. En Rafel, de peu dret, descalç, en cos de camisa i sols amb les calzes posades, seguia amb la vista tots mos moviments, pintant-se en son posat una fonda compassió i un estat d'ànim febrós, però dominat i serè.

Al veure que jo com més me bellugava menys me sabia sortir de la feina i més m'excitava, se m'acostà dient-me amb veu reposada i afable:

—Creu-me, Albert, reportat, o sinó aniràs malament i hi aní tots. ¿Vols que fem quelcom? ho farem; en Pep i jo t'acompanyarem allà hont sia convenient, però has de ésser més home ¡redéu! o sinó no farem res de bo.

Ens les hem de heure amb un que es tan murri com llest i que de correteja'n te molta.— Aquestes paraules me produïren algun efecte i, fent-me gran violència, vaig lograr sobreposar-me una mica i vestir-me ajudat d'en Pep.

Era tan negra nit que ni's coneixia encara per ahont havia d'apuntar el dia.

Atravessarem la era, després un pastorim d'herba amollegada per la rosada, seguirem un camí de carretes que'ns conduí part d'amunt dels conreus i seguint un corriol planer arribarem al coll de Malherba des d'ahont,

a la dèbil claror de les estrelles, se veien retallades les llunyanes serralades de Talaixà, les Canals, Bestracà i Costa bona: allí'l camí's partia en tres, i en Rafel que anava al davant, parant-se's girà en rodó, preguntant:

—¿I be, cap ahont la donem ara?—

Que ho sabia jo!

Mentres caminava sentia cert apaivagament de nervis que responia a una satisfacció interior, com la del home que fa quelcom, mes al ser reptat per en Rafel, vaig sentir de cop el descoratjament del caminant que, atrapat per la nit boirosa,

s'adona de que's troba esmaperdut, sense nord ni guia.

A llavors la imatge maleïda del dubte, d'aquell dubte que tantes vegades m'havia jumit al jou del home fatal que ara'm perdia, i que havia cregut esvaïda per sempre més, la vaig veure redreçar-se de nou davant meu, exacerbada encara pel dolor de la impotència.

Venia a ser com una nova manifestació del etern problema de la meva vida; un ideal difús envolcallat de tenebres, un objecte de perpètues cobejances separat per un abim, un desig foll d'obrar, de lograr, mancat de tota orientació.

I l'ànim se m'anà enxiquint, les cames començaren a tremolar-me i'l cos se m'aclofà al bell davant dels tres camins.

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol quinze

Ho resseguirem tot. Quinze dies passarem recociant boscúries i furant caus, des de la Muga a Santa Bàrbara i Baget, des de Corsaví a Riu, Oix i serralada del Cos.

Igual que gossos ratoners, furgàvem sa i enllà entre maleses, baixàvem a les timbes, escalàvem els espadats, ensumàvem totes les coves conegudes i moltes que'n descobrirem de nou, en busca sempre d'un rastre,

d'un indici de rastre tant sols, que pogués donar-nos una mica de llum, una mica d'alè que'ns encoratgés en nostra tasca; i ni'l rastre, ni l'indici, ni llum ni fum aparegué, mai per en lloc.

Parlo de rastres frescós, d'indicis certs i positius, perquè que de rastres falsos o passat i de veus mentideres ne vingueren massa sovint.

La partida era senyalada en un mateix temps en llocs oposats, no mancant-hi mai la dona tapada i garrotada dalt de la mula, ni tampoc l'Esparver fent o dient açò i allò.

Alguns d'aquests dits i fets eren innegables i consistien en maliferes i en recados que per sa índole acusaven la mà veritable del Esparver i sa tàctica diabòlica pera desorientar-nos.

En nostres investigacions emapleàvem de primer totes les habilidoses precaucions pròpies del temperament fred i precavut d'en Rafel.

No seguíem mai cap camí; sempre bosc a través. Avegades abans d'arriscar-lo passàvem hores enteres espiant la boca d'un cau o rotllant-lo per tots cantons, buscant una petja que'ns pogués fer suposar un passatge de fresc.

Altres vegades ens posàvem al agoit des d'un collet esbrossat o a la punta d'un cingle que donés vista als corriols o viaranys, dels que suposàvem freqüentats pels malfactors o gent de frau.

Axis alguna vegada perdérem hores i hores seguint la petja que després resultava d'innocents contrabanders, als que donarem veritables espants.

En algunes coves férem troballes que provaven l'estatge més o menys recent de gent fonedissa, però mai cap de data prou fresca que pogués interessar-nos.

Residus d'ossaments de besties que haurien servit pera alimentació, trossos de llauna o de ferro rovellats, fragments de fusta tallada amb ganivet, papers cremats, senyals de foc o caps de teia reïnosa, axó abundava molt.

Passant els dies, com si anéssim perdent la fe en la nostra tasca, començarem a deixar les precaucions que la prudència'ns dictava.

Les inspeccions se feien més al vol i sovint aprofitàvem els camins afressats pera fer més via,

i moltes vegades ens dirigíem, sitiant-los a preguntes, als carboners bosquerols i als artigaires de les masies que'ns responien amb el recel i manca de franquesa de la gent acostumada a nadar entre dues aigües.

Per aquest camí tampoc avançarem rés i en Rafel començà a donar senyals de cansament i d'impaciència; el pobre Pep, més pacient o potser més afectat pel meu esat d'ànim cada dia més aclaparat, s'aguantava encara.

Un dia, després d'estar aquest separat algunes hores de nosaltres, se'ns presentà més animat que de costum, faltant-li temps pera comunicar-nos que estava sobre una petja i que, si volíem, l'endemà estaríem sobre la jassa dels trabucaires.

— ¿La jassa dels trabucaires?— feu en Rafel, desconfiat;— no busquem pas altra cosa, ¿mes, qui pot saber la jassa que tindran els trabucaires demà? de segur que ni els mateixos.

—Doncs no manca qui la sap,— respongué l'altre, escapant-se-li l'ànima pels ulls;— ¿sabeu aquell carboner sort que li diuen l'Ase, amb qui varem parlar d'allà ahir i que us vaig dir que semblava que'm guinyava l'ull?

Doncs vaig tornar-lo a veure ahir quan anava a cercar pa a Riu, i varem quedar d'envistar-nos avui, que potser me'n diria alguna de nova, encomanant-me en gran manera que no us parlés de res. Tal dit, tal fet; mireu lo que hi ha; ¡heu!

feu-se compte que no sabeu res, perquè axis m'ho ha fet jurat; demà aní al coll de Clarioles, devent ser-hi abans de tres hores de la tarde i parar ferm, perquè ell no pot assegurar a quina hora serà que la partida baixarà per la Collada roja, però sí que serà abans de fosc;

podrem seguir-la de lluny i veurem hont s'aclota.—

En Pep feia posat de tota la confiança, mes en Rafel continuava manifestant-se desconfiat.— ¿I què demana l'Ase per aquest servei?— feu després de meditar un bell moment.

— Lo que nosaltres vulguem, ho deixa a la nostra mà— respongué l'altre amb la satisfacció del home que ha previst tots els punts.

— Be, be; però l'home que sap hont passarà demà la partida del Esparver, per força ha de saber moltes coses més; ¿per què no les diu, si vol servir-nos, enlloc de quedar-se tant curt?

— Senzillament, perquè diu que primerament vol dar-nos una penyora de lo que sap. Després diu que ja parlarà.—

Aquesta raó semblà fer força a n'en Rafel, mes no per axó desarrugà la cara i continuà posant reparos que l'altre procurava desfer, a voltes amb més bona voluntat que fortuna, i començà a veures encorralat.

—Menys m'agrada axó,— afegí encara en Rafel,— de parar hores enteres en lloc senyalat per qui està en relacions més o menys descobertes amb l'Esparver.

Si aquest home es un murri, com sempre he cregut, axó es un llas. La Collada roja s'ovira de molts indrets a més del coll de Clarioles ¿per què vol, doncs, aquest Ase del dimoni que siguem justament allí?

Perquè, diu, que ha de saber hont soms si convé donar-nos alguna contraordre o fer-nos alguna senya.—

Passaren alguns moments de silenci en que tots reflexionàvem. Jo, portat pel desig de fer quelcom, me deixava seduir per aquella perspectiva d'acció i m'inclinava a agafar-me confiadament a n'aquell fil d'esperança.

La confiança ingènua d'en Pep m'encantava i per altra part volia convèncerm de que la oposició d'en Rafel, a més d'ésser filla de son caràcter desconfiat, previndria d'un sentiment d'amor propi ofès per no haver sigut ell el preferit per l'Ase pera dipositar-hi sa confiança.

No obstant, fou el mateix Pep que acabà per tirar-me a sobre la galletada de aigua freda. Com home que vol treures de sobre un pes, digué somrient amb la convicció de que donava un argument de pes al seu propi contrincant:

Per alguna cosa m'ha fet jurar de no dirten res ¡ets tan desconfiat! ..... Era jo qui us hi devia portar com a cosa meva.

— ¡Ah ja!— feu aquest amb expressió triomfal.— ¿El veus ara'l parany? ¡Redéu, si no t'arriba a fer mal la llengua! .... tu pla'ns portaves al mig del fang.

Doncs, veus? ara comença axó a engrescar-me, ara som jo qui us dic: demà veu al llop. Senti la veu del Esparver que'ns crida per boca del Ase i cal no fer-li mals averanys. Cal fir el pollí i preparar unes altres morralles pera'l que sia més ruc.—

I's fregava les roans de satisfacció tot rient-se del joc de paraules que li havia sortit.

Se convingué en executar les prescripcions del Ase, però separant-se en Rafel que cuidaria de recollir més gent i preparar una segona ratera prou grossa pera enganxar-hi al caçador.

El mateix Rafel, que no hi veia de goig de poder sortir d'aquella vida que l'ensopia, 'n trassa'l plen que nosaltres seguirem al peu de la lletra.

Degut a la forta tensió a que havia estat sotmès durant aquelles setmanes, tirant sempre al descoratjament i a la debilitació de la fe en la meva sort,

se m'havia agrejat de més a més el cor amb una mena de desesperació sorda i fonda que sols per un excés de força de voluntat no esclatava amb violències.

Però la idea de que anava a trobar-me davant del enemic, de que l'anava a veure, encara que no fos més que pera expiar els seus moviments, me tenia del tot preocupat, com desatinat i fora de raó.

Unes vegades me deixava portar per l'optimisme, pensant que de allò n'havia de venir la redempció del infern que duia a dins i a llavors la imatge de la Coralí venia a ballar-me davant dels ulls, encisera com mai,

prometent-me una nova era de ditxa i felicitat; els nervis de tot el cos semblaven deslligar-se'm per efecte d'una laxitud morosa i'l cor se'm expandia de goig.

Mes ben aviat el més negre pessimisme tornava a ensenyorir-se de totes mes potencies; comprenia que aquella operació, fins realitzant-se tal com preteniem, distara molt encara d'ésser la resolució del problema,

i a llavors la meva estimada, després de tant temps de captiveri en mans d'un monstre que no la volia més que per son valor carnal, se m'apareixia com un objecte riquíssim, delicat,

porquejat i fet malbé entre la femta i sota'ls peus de les besties més immundes, impossible de restauració.

El cor se'm restrenyia i no podent plorar, se m'espessia l'enteniment entre negrors desesperadores.

Però, per més que tots hi posarem el nostre seny, aquella operació sortí fallida, doncs l'Esparver malfiant-se de nostres segones intencions, ens parà una tercera ratera en la que de poc ens hi enclou. Tingué, no obstant, la ventatja de posar-nos cara a cara amb l'enemic.

La meva desesperació no'm privà pas de comprendre'l fracàs de la operació, ja que encara que teníem l'enemic a tret de bala, tot era gastar pólvora en salves.

La espessor del bosc no deixava veure a ningú: sols per los foguerades se podia comprendre la posició d'uns i altres, i uns i altres fèiem foc a la bona de Deu vers hont veiem el fum,

i les bales rebotent per soques i branques, cap dany causaven als que s'amagaven darrera d'elles.

Lo verdaderament perillós era'l descobrir-se, doncs era presentar un blanc segur. Axis tothom s'estava quiet contentant-se en galejar de debò.

— Axó es perdre'l temps i les municions debades, Rafel!— vaig cridar a n'aquest, a qui sentia disputar-se a crits amb els trabucaires,—¡ti avant!

— Tal dic jo,— feu ell,— i ja que aquesta bretolada no te pit pera venir, hi aní nosaltres. ¡Apa, minyons, amunt i foris! Alto'l foc i avant!—

La veu ressonà per la boscúria i'ls més coratjosos començarem a avançar, saltant d'un arbre a l'altre, a la quieta i amb l'arma encarada prompta a fer loc.

Avegades s'ovirava un llampec i na bala xiulava prop de nostre orelles; de tant en tant se reparaven algunes ombres que s'apartaven emparant-se amb les soques a mida que nosaltres avançàvem; a llavors fèiem foc, si fa no fa amb el mateix profit que els.

Amb tot, s'escurçaven les distancies i com la selva's trobava cada vegada més neta de brolla,

si be més ombrívola perquè anava caient el dia i la volta de verdor que descansava sobre les robustes soques dels faigs era més espessa, per moments ens veiem menos, però se sentien més clares les veus, fins al punt de poder-nos parlar.

Jo no sé lo que'm passava, però al pensar que allí a tan curta distància hi havia un home que disposava de la meva sort, que posseïa la clau de tota la meva desesperació,

que amb un acte de la seva voluntat podia desfer o afluixar aquell dogal que m'escanyava, 'm tenia del tot contorbat.

La dignitat ofesa, la xardor de la bufetada rebuda i l'odi reconcentrat amb tants dies de sufir, negant-me'l cor amb onades de fel, m'impulsaven a tirar-me avant i ho feia seguit dels meus fidels companys que, no podent-me retenir, sols procuraven emparrar-me com podien;

però a intermitències, descoratjat per la impotència de mos esforços,

me sentia impulsat a aplacar els meus rancors, a demanar parlament, casi a pidolar clemència amb una baixesa d'intencions que sols podia dictar un egoisme innoble que's cobria sota la falsa capa d'una puresa d'intencions.

—¡Ibo! ¡oh l'Ibo!— vaig començar a cridar quan ja era tan llustre que les fogonades que de clar en clar esclaraven, il·luminaven el bosc.

— ¡Esparveràs del infern, maleït gastament de dimoni!— reprengué al mateix temps en Rafel, amb veu desentonada,— hont ets que no ronas, maleït rebrec del bordell, escapat de la forca?

¡surt, cobert escanya-rectors, vine amb els que vulgues de la teva llopada! ¡deixat veure tan sols! ¿que no hi es l'Esparver? ¿que no hi es l'Esparver, lladres? ¡Esparver!

— U u u .....— feu aquest, responent a la crida, amb veu sarcàstica que ressonà per la boscúria com l'udol d'un llop.— Som ací que no'm puc moure, tinc un, espina al peu ¡veniu si us plau!

¿I en Pep, que tal? tu sí que ets més home i't mereixes el premi que't donaré un dia; ¿volies cassar-me al agoit, oi?—

Comença un diàleg estrany entre uns i altres, impossible d'escriure, i jo ¡miserable de mi!

afectat en aquells moments per l'encongiment ingènit en mon caràcter, casi m'indignava dels insults que com pedra seca llençaven els meus companys sobre l'Esparver i'ls seus, que per sa part no eren pas mancos pera esquivar-se les mosques.

— ¡Ibo! oh, Ibo!— vaig repetir,— escoltam, què n'has fet de la Coralí?—

La emoció del meu esperit, la fatiga, o potser lo fals de la meva situació'm traïren, atectant-me la veu, que'm sortí afinada i fins se'm trencà, acabant amb un gall.

—¡Oh, là, là!— exclamà la veu del Esparver en la foscor del bosc, estrafent-me la veu.— ¿Sentiu el Picolí com miola? d'hont ixes, cuc fangós?

encara te'n recordàs de la Coralí? Deixa-t'ho córrer, home; que està millor que tu: ¡què n'has de fósqueren tu d'una mossa tan maca, mitja femella!— i engegà algunes brutalitats del seu repertori, corejades per les riallades dels seus.

Una glopada de foc me pujà a la cara, avivada per l'avergonyiment de mi mateix. Anava a llençar-me com un boig cap a una mort segura, però en Rafel va retenir-me per un braç, en tant que ressonava encara la veu del Esparver que xiulava aclamant-me com a un gos:

— Té, Picolí, té.—

En aquells moments ressonaren més amunt xiulets d'altra mena que acalaren la gatzara dels trabucaires, als qui sentirem allunyar-se corrents bosc amunt. Com ja fosquejava, era ben debades anar-los-hi al darrera.

Més tard ens reuníem amb l'Arbós, que amb la seva esquadra arribava pel camí de la Muga. Aquest, per tot consol, ens tractà de ximples i criatures, declarant que amb gent axis no's podia fer res.

Com resum de la jornada, un centenar de bales perdudes inútilment, el galliner esvalotat i jo amb l'amor propi més rebregat que abans.

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol setze

—El meu plen,— ens deia l'Arbós, amb una mala cara com un roc girat,— era de poca fressa i esperar amb la paciència de Job el moment oportú de donar un cop de mà amb seguretat.

Vosaltres l'heu malmès amb la vostra impaciència i al Ase, que era un bon trumfo, podeu fer-li un nus a la cua; ja cuidarà ell de no fer-se més present.

L'hostaler de la Frau i en Pere de les Baumes, que eren dues lloques que ben apeixades podien donar algun rastre, també'ls heu espantat senyalant-los amb el dit. ¿Vos creieu que mancant-los-hi aquestes lloques se quedarà desemparat de confidències? ¡criatures!

Lo que farà, serà tenir-les més dissimulades i més fines, fent més difícil la seva persecució.

—Però, compreneu vos,— vaig saltar jo, exasperat pel to fred i calculista del subcabo,— si'l qua li roben lo únic que estima al món, pot aguantar-se setmanes i setmanes esperant que li baixen del cel?

Si aquest home hagués passat a mata degolla a mitja comarca, si m'ho hagués cremat tot, deixant-me amb la roba de la esquena i m'hagués bufetejat i garrotejat, podria encara trobar en mi la fortalesa i força de voluntat suficients pera esperar-me mesos i anys,

amb la paciència de la llúdriga, que's posés a tret de la meva grapa, pera tenir l'immens goig de rabejar-me en la sang aviada del seu cos encara viu; mes ara lo que m'ha robat i's reté, es l'ànima de l'ànima meva, lo que estimo més que a Deu.—

L'Arbós se parà a mirar-me com estranyat del meu exaltament. Sa mirada freda prengué alguns llunyans reflexes de piadosa llàstima.

— Tot ho comprenc, minyó; i perquè ho comprenc me fas més llàstima encara. L'Esparver t'ha robat l'ànima i jo crec que ja abans l'altra t'havia robat el seny.

Amb tot, ja veus quin aixec n'has tret de les teves impaciències; les setmanes han transcorregut igualment i la paciència la necessitàs encara més que abans.

Per lo demés, la noia, que ja sabes que l'Esparver no la vol pas pera fer-ne diners, es o no es lo que tu creus; si ho es, lo mateix se tindrà ferma un dia que cent, i del contrari, ja n'han passats massa pera que t'hagi fallit. Sortosament que encara no éreu casats.—

Tal raciocinar era propi del vell solter, que ha passat la vida amb preocupacions de mena que li feien calcificar de foteses els encaparrinaments de joves i que sols per sa missió, que desempenyava a tota consciència, de protector de vides i bens de les famílies,

arribava a concedir importància als amors arrecerats a la llar.

¡Sortosament que encara no éreu casats! Igual que'l comprador que ajustant el preu d'una ampolla la veu fer-se a miques en mans del vidrier, exclama: ¡menos mal que encara no era pagada!

Més coneixedor de les malícies i egoismes que de les tendreses del cor humà, trobava be basar sos consols en el rebaixament de les causes que motivaven el desconsol.

I era home d'innegable bon cor, l'Arbós, mes ses paraules de gel me feren mal en cantitat deu vegades superior al conhort que's pensava donar-me. ¿Per què me l'havia de presentar el dilema de si la Coralí era o no era lo que jo creia?

massa que'l veia apuntar jo, allà lluny entre los negrors del meu pessimisme, per més que procurava foragitar-lo com a un gripau repugnant.

Assegut per terra vaig començar a picar-me'l cap com un orat, entre mig d'un cercle d'amics cap baixos i callats, un si es no es admirats de tals accessos, fins que en Pep,

l'únic que'm comprenia, se m'acostà i passant-me'ls braços per sota les aixelles tractant d'alçar-me, 'm deia casi a cau d'orella:

— Albert, sigués home, pas criatura, redéu; fèste compte que encara hi ha res perdut, sinó lo que tu hi espatllàs amb tes rebequeries de noi; es que no ha arribat encara l'hora de fer-li gitar la llengua i descabdellar-li les tripes a n'aquell dragó de Sant Jordi,

mes no't manqui coratge, que de bons brasons pera ajudar-te no'n mancaran pas ¡redéu!—

Aquest bon amic, sortint-se de son temperament, d'ordinari bondadós i pacífic, recordant-me discretament el calcificació de mitja femella que m'havia aplicat l'Esparver poc abans, tocà la tecla que'm calia pera tornar a ser home.

Vaig redreçar-me i emprenguérem la marxa cap a Ribelles, mentres l'Arbós, com reprenent el fil d'una conversa interrompuda, 'm deia amb accent que procurava fer bondadós:

— Endemés tornant-hi, no li gi el cap enrere, Deu nos en guard d'un ja està fet; fèmse càrrec de que ara'l galliner ja està esvalotat i no cal anar amb tants miraments; reunirem gent i donarem una batuda seria segons el vostre sistema.

De fet, l'endemà mateix envià un parte a Girona sol·licitant reforços.

Desgraciadament el Govern, que estava a llavors preocupat amb no sé quines entremaliadures d'Espartero, se limità a enterar-se de si'l cabecilla Esparver, tenia caràcter polític, i assegurat de que sols era un bandolers, li semblà que no era pas cosa del seu cuidado.

També's dirigiren algunes comunicacions de caràcter particular ales autoritats franceses de la frontera, ja que amb molt fonament se suposava que part d'allà de la ratlla, hi tenien bons amagatalls i bones lloques i s'hi refugiaven en cas d'apuro.

També'ls francesos anaven una mica trasbalsats amb llurs coses polítiques; ademés mentres els trabucaires (i axó ho tenien aquests ben present) no fessin malvestats en llur terra ni's deixessin veure amb armes i en so de guerra, no s'hi encaparrinaven gaire amb nostres misèries.

En resum, que un dia l'Arbós ens reuní i força apesarat ens contà que amb molta dificultat havia pogut reunir mitja dotzena de números i encara no estava segur de si'ls hauria de retornar desseguida a llurs respectius cantons.

Si vosaltres no podeu pas reunir una vintena de sometents, no d'aquests de toc de campana que surten sense gec a engegar trets a les alzines, sinó minyons ben decidits, del vostre tarannà, lo que es amb el Govern no cal contar-hi, altres maldecaps te amb els lladres de ciutat.

— No pas una vintena,— digué en Rafel,— però una brava colla'm penso que sí que la trobaríem, si no fos que .....

— Una vintena també i més si'n calen,—interrompé en Pep sempre optimista.

D'axó ja n'havíem parlat abans de que l'Arbós ho apuntés, al veure que l'auxili del Govern no eixia per cap cantó.

Justament les circumstancies hi ajudaven, perquè'l petit contrabando, que era la vida del país, era mort des de que l'Esparver l'havia donada en saquejar als paquetaires, midant-los pel mateix raser que als mercaders i propietaris.

Axó suposava la vaga forçosa d'una mena de gent que passen una part del any engandulits per les tavernes, sense que per res del món els fesseu doblegar la espinada sobre la fanga ni la esteva i l'altra part muntant cingleres i ports sense camí ni carrera,

carregats més que uns ases, sota un sol d'Agost que'ls fon el cervell, o sobre quatre pams de neu que'ls refreda fins l'ànima.

Part d'aquests bramaven contra l'Esparver, no per escrúpols del seu ofici, sinó per dignitat de cos,

ja que no s'havia vist mai que'ls trabucaires molestessin als contrabanders, molt al contrari que prous vegades s'havien donat ajuda la gent d'ambdós oficis, que per raó de tals se consideraven si no germans, per lo menys coma cosins.

Aquesta circumstància prou l'havia notada'l faristela del Arbós, que se'n fregava les mans retraient el quinto de la guineu.— Per aquí caurà l'Esparver,— deia ell.

— Prou les trobaríem,— repetia en Rafel,— fins una vintena de bones escopetes, però .....—

Aquest però ..... se referia a que aquella gent no'ns ajudarien sinó a jornal. Era qüestió, doncs, de diners, però .....— ¿d'hont surten aquests?— tornava en Rafel.

— Axó vosaltres ho sabreu,— feu l'Arbós amb son to de veu fred.— Jo no'n tinc pas i si'l Govern no m'envia homes, menos m'enviarà diners. Lo únic que puc oferir son armes i municions, que no es poc.—

En Pep rompé'l glaç, manifestant que tot lo que tenia ho donava i, si necessari fos, vendria la casa.

¡Quin cor més gran el d'en pobre Pep! En Rafel declarà que'l rascar-nos la butxaca era l'únic medi que hi havia i si no l'havia exposat era perquè volia que un altre l'avancés, però que no's quedaria pas endarrera.

Jo, no cal dir-ho, el més interessat de tots, vaig regraciar des del fons del cor les generoses ofertes de mos companys, manifestant que sols quan hagués apurat els meus possibles, acceptaria els seus sacrificis.

Resolt aquest punt, l'Arbós reprengué les cartes. En un santiamen feu la llista de gent amb que's podia comptar i's calculà lo que pujaria un mes de manutenció.

De tal manera, sumada aquesta gent amb la del Arbós, se trobà que'ns aniríem a reunir cap a trenta cinc homes, sense contar els que, de bona voluntat i fora de soldada, en moments donats podrien aplegar-se.

Era alguna cosa i prou se li coneixia al Arbós la satisfacció amb que s'imaginava ja quefe indiscutible de tal exèrcit. Prompte hagué delineat el seu plen.

Se formarien dos cossos, l'un a ses immediates ordres i l'altre a les d'en Rafel, a quals qualitats de organització i energia feia justícia, posant-li al costat un dels seus mossos de confiança amb quatre números més,

no sols pera donar més consistència a la divisió, com a soldats vells, sinó pera donar-li oficialitat ja que legalment figuraria aquest com a quefe.

En Pep i jo quedàvem en llibertat d'anar amb un o altre cos. Vaig prou entendre que comprenien que a mi no podrien subjectar-me a disciplina i m'agregava un company de confiança que'm vigilés. No vaig pas ofendre-me'n, ans al contrari, vaig agrair la delicadesa de llur procedir.

Al cap de pocs dies, ja eren un fet tals projectes, amb poques variants. Amb l'oferiment d'una bona soldada, de gent no'n manca'l més n'haguéssim volguda.

La perspectiva d'una vida mig de trabucaire, sense'l perill de la forca, temptava a molts, però la prudència del Arbós limita'l número d'escollits.

No ho he entès mai lo que's proposava l'Esparver persistint en mantenir ses posicions malgrat la creualda que li venia a sobre, com no fos efecte de son caràcter altiu i fanfarró, que sempre'l portava a depreciar al enemic,

o potser una afecciò de la seva carn superior a tot càlcul, que l'impedia d'allunyar-se i l'obligava a rondar entorn d'ull objectiu que l'atreia; la Coralí, per exemple; aquesta explicació hi donava jo amb el cor corcat de gelosia.

Lo cert es que, igual que un conill enverdissat, des de los muntanyes de Darnius fins a Rocabruna, anà donant toms sense que fos possible foragitar-lo d'allí.

I que no fugia pas sempre, sinó que sovint plantava cara i aprofitava'l temps pera donar algun cop de mà més o menys afortunat.

Saquejà al Pinós i'l Cantarell, segrest'a a n'en Sala de Santa Bàrbara i a n'en Vila de Talaixà i despullà fins de la camisa a alguns marxants i paquetaires a la menuda que's creien salvaguardats per la ptopia insignificància.

Encara feu més; per aquells dies cobra'l rescat d'en Cruells de Bigues, al qui portava ja pres des de quan la corria per Collsacabra.

La operació se feu en el casinyot de sobre del pont de Vlentí, quasi a les barbes del Arbós que no n'hagué esment fins que rebé avís de que'l pres era llibertat i esperava en dit casinyot la tornada del fidel sirvent portador de les unses, que, segons pacte,

havia hagut de constituir-se pres, seguint al Esparver per espai del temps que aquest conceptuà necessari pera asseurar-se de que no se li havia parat cap ratera.

L'Arbós se posà fet una fúria i volgué personar-se amb el segrestat i férem via cap al molí.

Jo'l seguia amb la esperança de recollir del lliberat alguna notícia de la Coralí, però aquella entrevista'm fou desagradable per diferents conceptes. Trobarem a n'en Cruells sentat sobre'l jas d'una cambra renega hont descansva quan varerm arribar-hi.

La roba de recanvi que'l masover a prevenció li havia dut, ballava sobre sos cos emmagrit per les misèries i les privacions.

Sa cara arrugada i terrosa, sombrada d'una barba grisa, arranada a tall d'estisora, desapareixia, quasi, sota una barretina musca que se li enfonsava fins a les orelles, dejús de la qual apuntava, com un ribet d'un blanc brut, un estrenya-caps garrotat amb força entorn del cap.

Semblava un captaire vestit de deixes. Efecte de son llarguíssim captiveri, estava traspassat i com mig entontit, costant-li gran esforç conjuminar les idees i formular les paraules.

L'Arbós, en qui sota de la escorça del bon taujà hi apareixia avegades el mal humor despòtic del soldat, estigué amb aquell infeliç, destrempat i inconvenient com no l'havia vist mai amb ningú.

Li parlà a crits, amenaçant-lo fins de denunciar-lo als tribunals, per sostenir tractes ocults amb els criminals, proporcionant-los-hi diners que a més de da'ls-hi força els enllepolien en el crim, enlloc de posar-se d'acord amb l'autoritat pera procurar sa captura i son castic.

Els ulls del pobre home relluïen febrosos sota l'estrenya-caps i sos llavis tremolaven.

No arribà a pronunciar cap paraula, però jo vaig prou llegir-la en son posat d'amarguéssima protesta, la seva resposta, que era ni més ni menys que la mateixa que estava a punt de despenjar-se'm dels llavis.

Ja no manca sinó que aquesta Justícia, que'ns cobra'ls ulls del cap per una protecció i emparo de bens i persones que'ns queda a deure,

encara'ns vingué a fer càrrecs, si un dia'ns escapem de los urpes dels facinerosos, que no sap castigar, deixant-hi la camisa per no deixar-hi la pell.—

Me commogué una frisada de ràbia, mes quan vaig veure que aquell infeliç vençut de la desgracia,— a qui la sospirada redempció se li presentava a més de tardana acompanyada dels espectres de la pèrdua de la salut i dels interessos,

la misèria tal volta pera ell i'ls seus,— allargava per tota resposta les mans i alçava els peus, mostrant al seu acusador, representant de la justícia oficial, les horribles masegadures i verdancs, senyals punyents de les tortures del seu captiveri,

aquell primer sentiment se'm tornà una compassió fonda vers aquell desgraciat a qui mirava com la estampa de mi mateix.

La sola diferència consistia en que a n'ell les penes de l'ànima se li traduïen en horroroses nafres de la carn; axis i tot, encara'l coilsiderava més sortós que jo.

L'Arbós, que no'n careixia pas de cor, sinó quan exercia de soldat, se retirà un si es no es confús i jo vaig aprofitar la ocasió pera tractar inútilment d'indagar quelcom de la Coralí. Res sabia; se cregué que's tractava d'una filla meva.

— ¿Vos han pres una noia? — digué amb sa petita veu malaltissa;— ja us planyo a tots dos!— I encara en sos ulls hi lluí una mostra de pietat que m'arribà a l'ànima; ¡es tan punyenta la compassió d'un desgraciat!

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol disset

El meu estat d'ànim era indefinible. L'aclaparament, fill del convenciment de la pròpia impotència i de la poca eficàcia del agè auxili, me tenien en una mena de desabriment de cor i d'escepticisme molt pròxim a la ruïna moral.

Per altra part, el record de la Coralí, tant de sobte i per modo tan violent eclipsada del horitzó de les meves esperances i en moments en que ella sola omplia tot el meu món,

era més viu cada dia i la imatge de la seva persona se'm representava cada dia d'un modo més punyent, com el d'un be perdut, únic, insubstituïble, com una mitologia,

la única que mon ser havia arribat a concebir després d'esforços inaudits i després de gastar en la concepció les darreres, potser les úniques, facultats psicològiques de mon esperit.

¿Era l'amor robat que'm desolava? ¿era que'm corsecava l'egoisme o m'afollaven les ànsies de la carn abrivades per fallides esperances de exquisitats molt per sobre dels rebregaments que m'havien embafat quasi abans de gustar-los?

o eren els terrors de les fredíssimes tenebres de la meva jovenesa? Pot ser de tot hi havia. Lo cert es que'm veia com en el llindar d'una buidor immensa i sentia'l vèrtic del avenc que s'obria a mos peus.

Però la necessitat de dominar-me, ofegant la exteriorització de mos sentiments davant de gent tan agena a la comprensió de les debilitats humanes, m'arribà a donar la força de la costum.

El continu anar i venir, les diferents i vivíssimes peripècies d'una persecució activíssima, que alguns dies arribà a ser desesperada, arribaven a portar-me distracció al esperit, contribuint a donar-me la apariència d'un home exasperat, ro equilibrat,

i en aquells moments fins axis m'ho arribava a creure.

Era en la soledat dels boscós, en les hores d'atalaia o en les confidencials del amic en Pep que, desfet de la disressa dels respectes humans, me reprenia la força del interior desespero, sentint-me del tot trabucat.

Feia raciocinis estranys, procurant explicar-me la coexistència en mi mateix de lo que calcificava de dues naturaleses,

una completament irracional que s'encarnava en el llop del somni que sovint se'm reproduïa i un'altra de ser racional, admirador de les bondats i belleses que la Coralí m'havia arribat a fer comprendre i que venia a representar-se'm com l'únic be tan aviat conegut com perdut.

Però es el cas que'l buit produït per la pèrdua d'aquest be, exasperant la naturalesa racional, en lloc d'elevar-la d'esfera en ales del altruisme propi dels amors virtuosos i espirituals, anava planant entorn del meu propi egoisme.

Ja crec haver-ho apuntat abans, jo no ho he sigut mai d'espiritual en el sentit de cultura de sentiments. Els exemples de ma santa mare eren molt llunyans i esvaïts pel traqueteig d'una vida aventurera i anormal.

Les ensenyances del seminari copsades sense vocació i sots la pervertidora influència del a llavors amic Ibo, no cavaren gaire fons en la meva ànima, i si, no obstant, m'havia conservat lliure de perversió a través d'una vida de perdulari,

era no per virtuositat de sentiments, sinó més be per pulcritud d'instint, per un atavisme de família, per encongiment i curtedat de geni o per una protecció especial del cel, com m'assegurava algú més tard.

Era com una mena d'àngel sense ales, en qui fins els grans afectes entraven pels ulls de la carn i era amb aquests ulls que m'havia enamorat no sols de la forma sinó fins de la essència de la Coralí, la que si be no filava gaire més prim que jo en disquisicions d'aquesta mena,

posseïa emperò una certa fe primitiva però ben acabalada, una innocència i susceptibilitat un poc pagesívoles, barreja de coloma i de serpent,

i sobre tot una gran consciència de la pròpia dignitat salvaguardada per bona dosis de força de voluntat, condicions totes més que suficients pera suggestionar mon temperament sempre inclinat a demanar caminadors.

Era ella qui m'havia prestat ses ales de colom salvatge pera desenllotar-me; però en quant deixí de sentir-me apeixat de ses emanacions purificadores, vaig sentir tot el desespero del nàufrec que, quan després d'inaudits esforços arriba a guanyar terra,

presa dels pirates se'n troba robat, maltractat i capbussat de nou al mar.

Primera conseqüència d'aquesta anèmia moral que ja venia de lluny, havia sigut la debilesa de la part altruística del meu amor per la Coralí, a la que havia considerat sempre com una fruita riquíssima de gustar,

digna de totes les atencions i respectes del bon gurman que's frisa per regalar-se'n; i la segona fou l'anul·lació d'aquest accident del amor de bona llei, tornant-se aquest egoista i disminuint en serenitat i puresa lo que augmentava en intensitat brutal.

De tal manera les dues naturaleses de que parlava suara al final del raciocini, acabaven per confluir: el jo racional se convertia en aquissador del jo gos.

A llavors sentia flaquejar-me la raó, veus estranyes me parlaven a cau d'orella i'l desespero, no trobant formula alguna de consol en mes creences dormides, si no mortes, se traduïa en el tremolor de la impotència, m'abraçava amb en Pep,

l'amic fidel qui, tant curt pera entendre aquestes sotileses com jo pera explicar-les-hi, sols comprenia que sofria molt,

que era molt desgraciat i com ell m'estimava tant i estimava també a n'ella, 'm rebia commogut prodigant-me consols estranys dels que sols podia apreciar-ne la bona voluntat que'ls dictava.

Els que més me satisfeien eren els que tiraven a encoratjar-me, pintant-me l'hora de estripar al malfactor, que sempre assegurava que era molt próxima.

En tal situació d'ànim, assistia a un dels aspectes més sang nants que ha presentat el bandolerisme en aquelles conques dels Pirineus hont per espai de sigles hi ha sigut endèmic.

El Govern preocupat en sos maldecaps, ni s'ocupava de nosaltres i l'Arbós, que tenia carta blanca pera obrar a son albir, ¡heu!

mentres no demanés gent ni diners pera mantenir-los, s'arribà a encarnissar en la lluita, picat de l'honra per la resistència o desvergonyiment, que ell ne deia, del Esparver, que semblava haver pres a pit el sosteniment del seu prestigi de guerriller temible.

¿A què vindria entretenir-me en contar a la menuda una reula d'accions que si be contribuïen a adobar el terrenyo pera la catàstrofe final, atrofiant els bons instints i creant una atmosfera d'odis i venjances, poc contribuïen de moment a donar ventatges ni a uns ni a altres?

Si en Rafel va atrapar i sorprendre als trabucaires prop de ca'n Pujol de Rocabruna, prenent-los algunes armes i matant-ne un i al Grau d'Escales feu cosa consemblant fent un presoner que fusellaren en peus sens ni tan sols fer-lo declarar,

no fou sense tenir alguns ferits, algun dels quals morí, i a les envistes d'Albània tan descuidat estava, que de poc me'l xarpan; allí una bala li foradà la manta.

Aquell dia a n'en Rafel li tocà fugir i l'Ibo li cridava:

— ¡Atúrat, maleït carcamal, que't desfaré les calzes!—

Ell, ressentit del amor propi, se deturà i llarg rato estigueren desfiants incitant l'un a altre a avançar sol, cosa que no feu cap d'els perquè ni l'un ni l'aire tenien confiança en la lleialtat del contrari.

Als pocs dies, en terme de Corsaví, era l'Ibo que fugia perseguit per en Rafel que li cridava:

— ¡Detúrat ara, que me les cordaràs les calzes, maleït ruc de sínia!—

Tot axó m'ho contava en Rafel traient foc pels caxals, amb cert gust meu, ja que'm feia pler tot lo que podia estrènyer els llassos de solidaritat amb la meva causa.

Tota aquella ala de muntanya estava aterroritzada, tent-s'hi la vida poc menys que impossible, doncs els trabucaires amb tot i la persecució de que eren objecte, aprofitaven tota ocasió pera donar un cop de mà, no deixant res per verd.

Sorprengueren i segrestaren a n'en Gonfau de Beuda i al retirar-se per la collada del Freu, toparen amb l'Arbós que, tirant-se'ls a sobre, rescata'l presoner ..... cosit a punyalades.

Els d'en Rafel trobaren a un trabucaire que de tant fatigat s'havia adormit sota una ombra i allí'l deixaren clavat sens ni donar-se la pena de despertar-lo;

en canvi als pocs dies trobaren un de sos companys, que, sorprès en una feina imprescindible, allí l'havien deixat mort en la mateixa posició.

Però lo que feu el pes, deixant-nos esborronats a tots per les circumstancies que l'acompanyaren i posant al Arbós a la desesperació, fou la mort del Arbosset, que li dèiem, un brau minyó molt agradós, nebot de aquell,

per quines influencies servia en la mateixa esquadra i li feia de secretari, d'ajudant d'ordres i d'assistent alhora.

Succeí que un dia l'envià pera una missió delicada i al vespre no tornà com era convingut.

No'n feu encara ell gran estat, perquè'l xicot era llest i capàs de deseixir-se de qualsevol compromís; però al següent dia, no compareixent tampoc, començà a alarmar-se'n i manà buscar-lo inútilment;

al tercer dia ja adquirí la certitud d'una desgracia, dolent-se'n vivament, malgrat son caràcter fredament reservat.

Sobretot se penedia d'haver-lo enviat sol en semblants circumstancies, si be que era'l minyó qui s'havia obstinat en no admetre companyia.

A la matinada del quart dia rebé confirmació de la mala nova; s'havia trobat el cadàver del malaurat jove als quintans de part d'avall de ca'n Principi.

Allà'ns dirigirem seguint calladament els passos del subcabo, que estava tan feréstec i tètric que ni per un consol ningú gosava atansar-se-li.

Al entrar al solell a les envistes del màs hont ens dirigíem, ja vagaríem als límits del conreu un petit grupo de gent;

entre els hi havia una parella de mossos que semblava donar guardia a una d'aquestes munyoques que guarneixen els pagesos omplint de palla unes calzes i un gec, subjectant-les a una creuera de fusta, al objecte de salvar les panisseres de les embestides dels ocells.

Al ser-hi més a prop, vaig observar que l'espanta-pardals que eixarrancat de cames i amb els braços estesos se destacava negrós sobre la nota groga de les panissers madures, duia'l trajo de les esquadres i desseguida vaig ferme compte de la cínica befa del Esparver.

Però encara'm quedava curt, perquè aquell malvat sempre feia bons els pitjors judicis que es poguessin fer de la seva mala ànima. La burla era més luctuosa, doncs era'l propi Arbosset el penjat a la picota.

Fermat pels braços i pel coll a la creuera, les cames li penjaven esllanguides sota un ventre enorme, inflat pels humors en descomposició. El clàssic barret de copa s'aguantava a plom sobre'l cap caigut de cairell sobre'l muscle.

Amb les galtes i'l nas penjant-li cap a un costat, els ulls mig oberts i guerxos, la boca mig badada i torta, ensenyant les dents d'entre les que, pera més befa, 'n penjava una grossa pipa,

feia la ganyota més dolorosament estrafalaria que imaginar-se puga i l'espectacle era un conjunt d'un ridícul tan estranyament tètric, que feia venir tremolament de cames i regirava les entranyes.

L'Arbós s'avançà solemnement barret en mà fins al cadàver, deixant un rastre per la panissera, que li arribava a la cintura;

de primer entubi, li lleva'l barret i la pipa que llençà amb moviment nerviós per la esquena; axí'l contemplà un moment tremolant-li la barbeta amb moviment convulsiu; després li tira'ls braços alcoll i s'ajuntaren los dues cares que tan de mort semblava la una com l'altra.

Dos dels seus subordinats l'obligaren a la força a desfer-se'n, fent-lo seure al marge, i mentres altres despenjaven el difunt, ell arrencà una mena de plor petit i estrany com el de qui no'n sap perquè no ho ha fet mai. Qui més qui menys, plorava tothom.

Tothom menys jo; menys jo, sí, que amb les entranyes regirades i fetes malver, encara semblava trobar un principi de consol pera ma moral pervertida, amb el dolor d'aquell home a qui sempre havia trobat ferreny i assut com les roques de Bestracà.

— ¡Ara sabràs, cor de gel,— me semblava dir-li,— ara sabràs lo que es sentir l'ànima carbonitzada de dolor, patir fam i set de venjança i donar punyalades al vent!

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol divuit

La espia va picar i en conseqüència estiguérem contramarxant tot un dia pera venir a parar de bella nit al Freu hont semblava que havia de passar l'Esparver pera caure sobre'l veïnat de Tortellà, hont hi tenia una presa ullada.

El pas quedà tan ben pres que l'enemic per força tenia que quedar-hi envescat, mes estava jo tan desenganyat d'espies i confidències, que no tenia pas gaire fe en l'èxit de la parada.

Efectivament, després d'aquelles hores d'angúnia i expectació pròpies de les grans operacions, m'entrà l'avorriment, fill del escepticisme que s'havia apoderat de mi, malgrat els esforços d'en Pep,

sempre amatent a mantenir-me la fe fins valent-se d'arguments plens d'innocència tant com de bona voluntat.

A cosa de mitja nit un dels atalaies avançats vingué a avisar-nos que havia observat un escabot de gent que's dirigia per la banda de Riu estranyant-se de la poca precaució amb que caminaven.

— Cap a Riu?— feu l'Arbós, que assegut amb els colzes sobre'ls genolls i'l cap entre les mans, feia dues hores que no havia dit paraula;— encara ho entenc menos; com no siga que van cap al Pedrals...

—Si que hi adrecen el camí!— vaig fer jo.

— I quan has vist tu que aquesta gent vagin de dret?— refeu ell increpant-me amb to agre.— Si no aquests, un altres avui van per en Rafel.

Axó d'aquí es una falsa confidència d'aquest condemnat pera fer-nos badar i aquesta gent s'han fet visibles pera donar-nos rastre i tirar-nos encara més lluny. ¡Llamp de Deu d'home! i que no hi hagi medi de palpar-li la pell, mala negada...—

I tirant-se'l retaco al coll, se disposà a donar ordres pera recollir la gent que estava escampada pels crenys de la cinglera.

—Atureu-vos i anem a pams;— digué en Rafel com volent-l'hi parar l'acció;— quins fonaments teniu per parlar d'aquesta conformitat? Perquè tot axó que dieu encara no ho veig pas clar.

—Fonament cap, però la experiència m'ha ensenyat que quan aquesta gent vos dona fonament pera pensar naps, ja podeu estar segur que son cols.

Si l'Esparver no ha vingut aquí es perquè sap que la ratera hi es parada; i sabent-ho ¿a que treu nas aquesta babarota de gent per un camí que no va enlloc, com no siga amb segona de canvi?

Ell sabem que rondava ahir per la raia de la Muga doncs quin millor tret se li presenta que clavar la urpa al Pedrals hont sabem de molt temps que hi te clavada la mirada?

Jo en el sou lloc es lo que faria, i be'm cal suposar que ho farà ell que es més muri que jo. Es el cor que m'ho diu i aquest no falla.

— Si tal vos sembla, anem-hi,— feu en Rafel arronsant les espatlles, com qui careixent d'arguments en contra, refusa encara donar-se per vençut, però ja sabeu que al Pedrals no dormen pas a la palla.

—Ja ho conto; que si axis no fos, temps ha que fora arrasat. Mes no t'hi fiis, que sempre hi ha una hora tonta i a vegades lo que un creu millor afermat, falleix primer. Si'm vols creure, agafa la gent reunida i tira al dret; jo aplegaré la demés i vindré darrera enllà.—

En Rafel, que s'an interessant amb les paraules del Arbós, prengué'l consell i a grans gambades emprenguérem el camí de Pedrals.

A mida que'ns hi acostàvem creixia la impaciència d'en Rafel que se'ns comunicava a nosaltres. Quan el dia començava a clarejar ja hi érem a prop i a llavors ja marxàvem a salt de ca.

Les sospites s'anaven convertin en certituds. Un ballet, saltant de les verdisses del camí, ens emprengué barbotejant contant-nos que la casa ja cremava del cantó de les establies per hont havien entrat matant en Bilot.

No es que en Rafel tingués descuidada la defensa del màs; hi tenia un onclet vell, però sencer i home d'acció,

qui a més d'exercir una gran vigilància, disposava pera un cas donat, entre mossos i pastors, d'una mitja dotzena d'armes, precaucions suficients pera sostenir un primer entuvi, però axis i tot sempre era de tamer la falconada del Esparver.

La pujada fins al collet de Malherba la férem volant i des d'allí ovirarem la fumera entre les primeres clarors del llustre matinal; també sentirem alguns trets.

En Rafel, fora de si, marxava al galop al cap de la corrua, sens cuidar-se de ningú, i aquesta fou la seva errada.

El mosso d'esquadra que amb tres números més ens acompanyava prou li cridava que parés un moment pera posar-nos d'acord, però ni'l sentíem,

i ell dubtant de si aquella criaturada podria ser-nos més fatal si distreia gent pera formar una reserva i una guerrilla de flanqueig, preferí anar seguint a rereguarda.

Axis arribarem fins ales tapies de la casa sense ordre ni concert i glatint com una canilla de llebrers.

Afortunadament, per una imprevisió que no era d'esperar en un home com l'Esparver, qui de segur sols temia un atac de la banda d'Albània, arribarem de sorpresa, produint entre'ls assaltants un confusió espantosa.

De les cabanyes i de les estables, de les que ja estaven apoderats, començà a sortir-ne gent esverada i sense esma pera defensar-se, atents sols a salvar-se per la fuita feixes amunt.

Creurien amb molta raó trobar tancada la retirada i axó era sens dubte lo que'ls encegava més; però desgraciadament, per la mala manya d'en Rafel,

no era axis i l'un per ací, l'altre per allà, com conills sorpresos a la pastura se'ns escabulliren per entre les melques i canemeres, quan, ben portada l'acció, devien quedar tots copats.

Alguns minyons que donaren la volta per la llissa's toparen amb el propi Esparver que sortia del darrera i se li tiraren damunt,

però ell, que de coratjós n'era de debò, se'n desfeu a trets de pistola, i malferint-ne un i imposant-se altres, s'escapà abandonant-ne un dels seus que morí cosit a ganivetades.

Malgrat el desespero de la nova decepció representida pel desperdiciament d'una de les ocasions més flisses que se'ns havien presentat pera anul·lar aquell enemic irreductible,

no dubtarem pas, tan bon punt ens trobarem aplegats, de llençar-nos en persecució del Esparver que a xiulets anava reunint als dispersos al pastorím de part d'amunt dels quintanars.

Ho férem seguint-li la petja i a la callada per mig dels conreus. Aviat vagaríem al maleït capitost gallejant en mig dels seus. Se veia al emparo del bosc proper i'ns desafiava cínicament a crits amb sa veu d'aiguardent.

No necessitàvem pas tant pera mourens. Als primers trets, alguns d'els anaren de morros per terra, començant el grupo a retirar llisera amunt enduent-se'n els ferits. També un dels mossos que'ns acompanyava rebé una bala a la cuixa.

Veient que la presa se'ns escapava quedant aquella acció reduïda als inútils tiroteigs dels que ja estava tip fins als ulls,

fora de tino vaig llençar-me com un boig, no veient davant més que la estampa avorrible del meu enemic que, com un torejador en la plaça, semblava complaure's en encegar-me, citant-me com a un toro de combat.

En Pep, més lleuger de cama, 'm passà al davant.

Més enllà vaig trobar-lo agenollat i de cap sobre una mata. Creient-me que mossegava'l cartutxo, vaig guanar-li ventatge. Sempre amb l'arma a la cara, anava avançant, fits sempre els ulls als moviments del Ibo que semblava anar esma-perdut fent-se invisible a intermitències.

Obcecat en aquella delior de caçador que assetja'l sanglar, amb prou feines vaig sentir darrera meu la veu d'en Rafel que'm cridava:

— Albert! fes-te enrere per Deu, que't cassen com a un conill.— Jo no'n feia cas.— fes-te enrere,— repetí ell cridant,— o't fusellen per la esquena; ¿encara vols donar-n'hi més de carn al llop, maleït borrec remader? Aquí baix tens en Pep que panteja.—

La seva veu era tan aspre i imperiosa i tot el seu posat tant trasmudat, que va imposar-me en aquell moment;

algunes bales que's creuaren xiulant per damunt de nostres caps me convenceren que efectivament se'm preparava una trampa que no'ls reeixí perquè sentiren l'arribada del Arbós amb els seus.

Més avall, entre un grupo de minyons espalmats, l'Onclet del Pedrals resava les recomanacions de l'ànima al pobre Pep, que amb una bala al segí agonitzava, estirat sobre una manta i servint-li de capçal un braçat de falgueres.

No se li veia sang apenes, però sa fesomia traspassada per una palidesa mortal, sos ulls térbols i mig clucs, de mirada entravessada,

i sos llavis entroberts per un bleix rítmic i mesurat dibuixant un principi de somrís beatífic malgrat una bromera verdosa que se li escapava per la boquera i que'l bon vell li axugava cuidadosament, denunciaven els darrers moments d'un home que se'n va del món.

Amb el cor oprimit vaig atànsar-m'hi pera recollir sos darrers signes de vida, que encara foren per mi. Entravessa'ls ulls hont hi lluí un lleuger llampec d'intel·ligència i replega'ls llavis accentuant el somrís beatífic fins a mostrar ses blanques dents.

Després tota sa fesomia's torçà prenent un deix d'amargura que lo mateix podia traduir-se per un ademan de perdó per tantes esperances, ara fallides, que m'havia fet concebir, com una recança de la orfanesa en que'm deixava, mancat del únic apoio moral que'm quedava.

Sa mà destra que tenia entre les meves, senyalà amb dèbils extremituds les darreres manifestacions de la seva voluntat. Després, mirant-nos, mirant-nos sempre fit a fit, ell expirà, sens que jo me'n adonés fins que'l vell exclamà: ¡requiescat in pace!

Vaig alçar-me nervosament, abarcant d'un cop d'ull el cos esprimatxat d'aquell amic que en vida m'havia sigut tan devot. Sa fesomia de noi bondadós s'havia fet més interessant, fins hermosa, sí, hermosa com no li havia trobada mai, velada per la pal·lidesa de la mort.

Sos ulls mig oberts semblaven fixar l'infinit amb una mirada vaga que consonava amb la vaguetat del somrís que encara marcaven los seus llavis. Cap múscul era contret, ni cap signe de violència afectava la beatífica expressió d'aquell cos mort.

Involuntàriament va venir-me al pensament que si la Coralí, que tant li bromejava de les cames i les orelles i la nou del coll, l'hagués vist en aquell moment,

l'hauria trobat hermós, com dignificat pel sacrifici de la vida que per ella havia fet, i aquest prestigi pòstum, desperta en el fons de mon cor com un lleuger sentiment de gelosia i d'enveja.

¡Quant no hauria donat de veurem en el seu cas, acabats els sofriments i oferint als ulls de la meva estimada, l'espectacle sagnant de mon cos sense vida embellit per la gloriola d'una mort heroica!...

Tot creixia a mos ulls pera ferme més petit. Fins aquell tió d'infern que enfilat sobre l'escambell de les seves malifetes, triomfava del dret i de la justícia per la sola força de son valor personal.

Sols jo'm sentia petit i miserable, rebolcant-me dintre de la buidor de ma impotència.

La plenitud de la orfanesa en que'm deixava aquell amic que, sense més recursos que'l seu amor i la seva abnegació, era'l darrer sosteniment del meu esperit que s'enrunava, me caigué al damunt com una mola farinera.

I amb tot, el meu cor asserreït no pogué dedicar-li ni una 'sola llàgrima.

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol dinou

Passant dies, vaig sentir-la més encara la falta d'en Pep; vaig sentir-la de la manera egoista que sols sabia sentir les grans afeccions.

Debatent-se mon esperit dins d'una buidor tenebrosa, ofuscat de cap i sense saber ja casi de que'm dolia ni que desitjava, dominada l'ànsia folla de acció que m'esperonejava, per la impotència dels medis i'l fracàs de totes les intentones, com la del lleó pels barrots de !

a gavia que l'empresona, trobava a faltar l'apoio d'aquell amic amb sos insignificants consells, amb ses innocents mentides pera sostenir mon esperit abatut,

però sobre tot amb sa mai desmentida abnegació que'l portava, quart no podia altra cosa, a un continu acte de presència, com gos fidel que llepa els peus del amo engrillonat, quals cadenes no pot rompre.

Amb en Rafel, que tan rabiós i afollat com jo, però més ben equilibrat i de millor tremp, no sols no descuidava de vigilar i preparar la revenja sinó que tampoc perdia de vista sos assumptos del contrabando al engrós, apenes ens veiem.

Enfeinat en un garbuix d'anants i vinents, partes i confidències, ja que en bona part fins havia de suplir al Arbós, mig entontit encara pel cop que havia rebut, rastrejant sempre com un ca perdiguer,

apenes ens veiem i les poques vegades que'ns trobàvem, no sabent que dir-me i per no parlar-me de la Cotalí ni d'en Pep, qual mort també l'afectà molt, abans defugia que buscava la meva conversa.

Amb l'Arbós, sorrut i mal humorat pel fracàs de tots els seus plans i sobretot des de la tràgica mort del seu nebot, no s'hi podia tenir cara; i'ls demés companys, allunyats per lo poc atraient del meu geni, també'm deixaven sol, que de les penes tothom ne fuig.

I lo pitjor era que en mig d'aquell cúmul d'incongruències, d'aquelles vaporades de sang i de cobejances mal definides que envolcallaven el meu cervell,

s'hi dibuixava sempre amb una persistència diabòlica la negra silueta d'aquell dubte que tirava a entelar la bona memòria de la Coralí.

En realitat, el record de la meva estimada en els darrers temps de nostra coneixença, sobre tot quan des de la marguera increpava al malànima del Ibo amb posat de verge feréstega,

encara lluitava coratjosament contra les perverses insinuacions de la carn revoltada per la mala sort; però lo cert es també que la persistència de la evocació portava la familiaritat de la mateixa i per tant la discussió del tema sense l'escàndol que'm produïa en altres temps.

Per altra part, les evasives dels meus companys, les presses que es donaven a passar-ne'ls taps dels pocs trabucaires que queien amb vida en nostres mans sens interrogar-los,

cosa que igual podia significar que no donaven importància al meu plet o que'ls faltava temps pera tapar la boca a qui podia parlar de lo que no volien que jo sabés,

el prestigi cada dia creixent del secuestrador, qui anava adquirint les proporcions d'un heroi llegendari, i sobre tot,

aquell mutisme absolut i incomprensible de la Coralí, a qui talment semblava que s'hagués dragat la terra, tot, tot contribuïa a obrir portells en la meva fe, que cada vegada sentia més debilitada.

Fins vaig començar a sentir inquina contra aquells homes que'm semblava que sols se movien per sos interessos i sentiments particulars,

sens tenir en compte que en veritat, era per interès meu que s'havien ficat en tots aquells maldecaps, i si molts d'els tenien ara agravis personals que'ls esperonaven, ni aquests tindrien si no s'haguessin fet solidaris de ma primera desgracia.

Però, jo en mon al·lucinament me creia amb dret d'exigir que, sols per mi treballés tothom, com me creia amb dret fins de demanar explicacions al cel, per lo que afavoria'l triomf de la maldat sobre'ls furs de la justícia.

Proba evident de lo que anava baixant en la escala de ma ruïna moral.

Un dia, reeixint-me per la boca la amargantor del cor, me vaig permetre doldrem de la inutilitat dels esforços i de la marxa de les coses. L'Arbós, que no prenia part en la conversa, però que sorrut i malhumorat s'ho escoltava des de un reco, per fi esclatà:

— ¡Què xerra aquest ximple! que trobàs que encara no fem prou, esdernegant-nos per aquestes garrotxes al darrera qui començà per ser el teu enemic?

¿que hauria pres la lluita aquest ensenyament que té avui, si no hagués començat pels vostres gallarets entorn d'una ..... cap de trons, que de segur si no li hagués donat peu, ni mai l'Esparver s'hauria recordat d'ella?

¿Qui les abona aquestes vides perdudes i aquesta sang vessada?

Jo també les hi tinc de recremades los entranyes, tan com tu i amb més motiu que tu, perquè jo ploro la pròpia sang i amb els propis ulls, i tu ploràs la sang dels altres i amb els ulls dels altres, que no es pas tot hu!—

Vaig quedar-me espalmat d'aquella sortida, trobant-la per demés incongruent i injusta.

No es que no hi veiés un fons de veritat en aquelles destrempades paraules, sobre tot, des del punt de vista en que s'havia col·locat sempre aquell home honrat i lleial, però incapaç de comprendre certes situacions del cor humà,

punt de vista que havia definit en altra ocasió amb aquella estranya esclamació de condol, «sortosament que encara no era la teva dona,»

però justament aquest fons de veritat i de raó, era lo que'm feia més punyenta la seva embestida, per lo que'm lligava de mans pera defensar-me.

Ademés, la seva cara era tan fosca i'l seu to de veu tan aspre i ingrat, que'm deixà esfereït, engargussant-se'm a la gola les paraules amb que volia contestar-li.

Fou, sens dubte, aquell moment un dels tragos més amares de tots quants havia gustat fins a llavors, i tement per mi mateix, vaig ferme fonedís, picant-me'l cap i el pit a grans punyades.

Aquella nova brasa anà a engroxir l'incendi que havia d'abrusar el poc enteniment que'm quedava.

Creient-me rebutjat pels meus mateixos i resolt a anar en persecució del enemic, fins a trobar-lo i, amb traïció o sense, matar-lo o ferme matar,

que ja tant se me'n donava, vaig recomençar per mon compte aquelles ascensions i davallades del Bassegoda, 'l Bestract, 'l Mont i les Agujes, encinglant-me per espadats i avencs inaccessibles,

en busca de balmes i confumes, de grutes i votes ignorades o no visitados per ningú, descobrint recons esfereïdors i basardosos, que a mi mateix, fill del país, m'eren sorprenents,

dormint a la intempèrie, mal abrigat i alimentant-me del bosc o acceptant els rosegons de pa que'ls carboners i artigaires per pietat m'oferien.

A llavors prengueren més peu aquelles exaltacions de mon esperit, afollat de beure sang, de caxalejar carn viva, d'esgarrapar entranyes palpitantes, i corria com un desesperat fins que'l cansament i la son me rendien.

Després, en moments de major sossego, la donava per armar-me de paciència i com l'aranya al agoit, passar-me hores i fins dies enters aclotat al peu d'una cova, a la vora d'un viarany, sobre un collet,

esperant amb estúpida passivitat, que'l qui buscava vingués a caure per ell mateix a les meves mans,

fins que canviant novament de tàctica, tornava a rastrejar per instint com els perdiguers, en tant que la debilesa del cos i'ls dolors periòdics de la ferida del coll me preparaven noves exaltacions i desesperos.

Axis vaig passar setmanes, copsant totes les inclemències de la estació. Una boira persistent me tingué esmaperdut per espai de tres dies, consumint-me en una desesperació sorda, sense objectiu.

A voltes, esquinçant-se la boira, 'm trobava de cara a un espadat que'm barrava'l pas o be de peus sobre un avenc, en qual fons hi veia, com a vista d'ocell,

els arbres centenaris alçar cap a mi ses soques i branques cobertes de molsa verdosa i entorn s'hi descabdellaven encara dèbils filagarses de boira, com vaporades nascudes de l'ardència de les entranyes d'un monstre esbaconat en matinada de hivern.

Cas estrany! a llavors que m'hauria bastat allargar el peu o amollar les mans pera estimbar-me i acabar d'un cop amb aquella vida de desespero, me'n sentia guardat per una mena de compassió estranya de mi mateix.

A llavors me parlava a mi mateix, procurant convencem de que no era pas mon destí morir colltrencat com una cabra i m'apartava del precipici que m'atreia, com s'aparta a un noi d'un perill.

En moments de concentració, de vegades recociava entre'ls records de la infantesa, de quan ma santa mare m'apeixia amb les cristianes ensenyances de que ella estava sadollada,

quelcom que'm reescalfés, com el pastor enfredorit grata entre les cendres de l'apagada carbonera per si hi troba encara alguna brasa amb que encendre un fogueró;

i quan passava frec a frec les ermites que, com les de Sant Sebastià i Santa Brígida de Lliurona, tantes vegades havia visitat en companyia d'ella i del avi, m'atansava a la finestrala guaitant aquells altars hont hi veia'ls pitxers tantes vegades omplerts per mes mans de noi i .

.... res, ni la oració del parenostre'm recordava pera remullar mos llavis enfebrats.

Aquelles visions lluminoses d'altres temps passaven davant mon cor com la llum de la candela davant de les nines del finat, que encara guaiten i no veuen.

Sols me movien els lloc que'm portaven records de la Coralí, mes ¿sabria jo dir de quina manera'm removien?

El molí cremat, l'Alzinar vell, el camí de la Muga i tants altres llocs que havíem trepitjat, sols o acompanyats en aquell oassis del desert de la meva vida, 'm despetraven reminiscències ben doloroses,

que com a tals podien denotar encara un signe de vida espiritual, però ¡Deu meu!

que amb elles s'hi acoblaven racanses impures, com agreujaments d'ocasions desperdiciades que no tornaran mai més.

Un dia, més febrós i més entenebrat que mai, va atrapar-me la fosca al bell cim del puig de Bassegoda,

fins que'l rellent de la nit va desensopir-me i comencí a baixar per la part de tramuntana a la claror d'una mitja lluna malaltissa que amb prou feines me deixava entreveure hont posava'ls peus, enfonsant-me en la pineda que davalla fins al Camp dels Emigrants.

Aquesta era en bona part incendiada de fresc, presentant-se negra i fumada com boca d'infern;

les robustes canonades se destacaven sobre la dèbil celístia esmotxades per damunt del forcat com columnes d'una catedral gòtica, quals naus haguessin sigut esfondrades per la violència del foc.

Moltes jeien per terra mig carbonitzades o havien quedat estontolades sobre llurs veïnes i algunes, rosegades per la basa, s'havien tombat sobre les roques formant balança i apuntant al cel, com colossals peces d'artilleria.

El sol de terra estava atapeït de cendra fosca i de munts de carboneja que cruixia a sota'ls peus o s'envescava per les cames, efecte de la reïna plorada per les soques, que en alguns punts fins havia format regalims i tolls d'un fang llepissós com posterma.

En cert indret hont la cinglera s'acanalava formant com una xemeneia, la força de la cotrent havia avivat l'incendi en termes que el bosc quedava allí ras,

com si n'hagués passat un bufarut i les roques calisses de les altures havien quedat cuites, engrunant-se en còdols que blanquejaven escampats per sobre la tofa negra de la llisera com despulles d'un ossari profanat.

Es indescriptible l'aspecte infernal d'aquell espectacle; tot era fosc, negre i paorós, en alguns punts encara s'hi sentia la escalfor i s'hi veia espurnejar el caliu entre pilots de brossa carbonitzada.

L'atmosfera irrespirable en certs indrets per la fortor de la reïna barrejada amb nassades de carn socarrimada i'l vent treia sons tètricament metàl·lics dels pocs branquillons que restaven de les soques despullades.

Tot era mort, la terra, les soques, el cel blanquinós i fred sobre'l que aquestes se retallaven i fins la lluna esmortuïda, qual claror quedava anul·lada al reflectar-se sobre aquelles negrors de sutge.

Jo també'm contemplava mort, vagant sols en esperit per aquells llocs de desolació, dels que, pres de la basarda dels cementiris, volia fugir-ne sense trobar mai la sortida.

Per fi, començant a trepitjar verd, vaig córrer encara més, deixant enrere la taca negrosa fins que, ja lluny, vaig caure esdernegat sobre la molsa al peu d'un corriol adormint-me de fatiga nés que de son.

Però amb la quietud del cos va començar la seva feina'l cervell, dibuixant sobre aquell fons d'infern del que estava obsessionat, escenes diabòliques de dimonis tips de carn i dones pròdigues d'elles mateixes.

Els dimonis eren l'Ibo i'ls seus que reien ensopits, com sibarites en plena digestió, i entre les dones hi havia... ella, la cap de trons, alta, garbósa, però xuclada i caricaturesca.

De les belleses pagesívoles d'altre temps ne conservava sols el gesto provocatiu i encara transformat, com interpretat per la imaginació d'un crapulós.

Jo també ho era un dimoni, però un pobre dimoni macilent i afamat que de bona gana m'hauria aferrussat a les deixies d'aquells malfarts.

I la Coralí començà a mirar-me amb aquell aire de befa i compassió que algun dia li havia conegut, i's disposà a donar-me com a un pobre pidolaire les llepies d'aquelles carícies de que'ls altres ja n'eren farts.

Acostà sa cara a la meva, i sentia l'alè libidinós de la seva boca, sos llavis freds i humits com un cuc de fangada se posaren sobre'ls meus, produint-me una sensació tan ingrata que'm despertà.

En aquell moment, una silueta negrosa i llarga brincava pel meu davant, anant a fondres entre les tenebres del bosc, quedant sols visibles dos punts lluminosos i bellugadissos, com dues cuques de llum.

Allò no era pas somni, era pura realitat. Un lloparràs, creient-me tan mort de cos com ho era d'ànima, havia vingut a donar-me sa besada, l'òscul del fosser.

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol vint

Per fi, 'ls meus companys, tocats de compassió, 's dignaren buscar-me recollint-me de nou a la seva comitiva.

Fins l'Arbós procurà, com un acte de desagravis, parlar-me amb tot el carinyo de que era capaça sa naturalesa cantelluda. Estava com rejovenit el subcabo i molt enfeinat, i com un cert aire de satisfacció li traspuava a través de son visatge impertorbable.

En Rafel anava i venia, apareixent i fonent-se sense saber-se de cert mai hont parava. Ens movíem molt, però'm semblà notar que de feina no'n fèiem gaire i que tot aquell aldarull era amb segona de canvi.

Un dia l'Arbós, prenent-me amb confiança'm comunicà que estàvem sobre un plen gros del que n'esperava bons resultats, que tingués confiança i sobre tot que gastés molta prudència.

Poc més me digué, deixant-me a les fosques; mes pera major claredat dels successos que se realitzaren després, prescindiré del secret i faré la relació de certs antecedents, molts d'els ignorats per mi fins molt posteriorment.

L'Arbós havia trobat el desllorigador de la força del Esparver, que tant el preocupava. Per més que sembli mentida, era en Bilot, aquell gollut mig imbècil, bouer del Pedrals, a qui instintivament repel·lia sempre que'l tenia a prop, com si pressentís sa traïdoria.

El dia de la topada de Pedrals, al arribar més tard l'Arbós i'ls seus, se trobà al infeliç gollut mig asfixiat pel fum entre les runes del corral, lo que no'l salvà pas de que'l subcabo malhumorat el fes revenir a puntades de peu.

Alguns dies després, transitant per aquells encontorns, en un alto en que'l subcabo s'havia distanciat dels seus, se topà amb el bouer a qui com de costum engegà al botaven, mes observant que'l gollut s'empenyava en sostenir la conversa, de sobte li vingué una idea,

i prenent-lo pel braç l'enrossegà bosc endins i posant-li una pistola al pit, li cridà:

—¡Parlaràs o aquí't deixo mut per sempre, malvat escrapuló de dimoni! ¡tu ets l'espia deis lladres!—

Si a n'en Bilot no li hagués convingut parlar, ni amb un ganxo ruent ningú les hi hauria arrancades les paraules; però, ara no li anava mal que se l'obligués, i abans que tot arrancà al subcabo la promesa no sols del perdó,

sinó fins d'un premi, a truco de portar-li l'Esparver i'ls seus allà hont convingués.

Confessà que servia al Esparver ja de quan feia'l contrabando, si be que, segons la seva moral, no tenia part en els crims comesos, majorment en la crema del molí i atac a la casa del seu amo,

ja que ell no feia sinó avisar-lo dels perills i donar-li'ls fonaments i notícies que li demanava.

El dia de la feta del Pedrals havien estat de gran xirinola al fons de la Muga, prop de la frontera,

i la confidència de que passarien pel Freu fou un ardit pera allunyar l'enemic del lloc de la bacanal hont s'hi trobaren més de vint-i-cinc homes i més de dotze mosses bagasses i barjaules de Custoges, Sant Llorens i Perpinyà.

Ell, en Bilot topà al Esparver i part dels seus per la banda de Pedrals, tan borratxos tots que amb prou feines se tenien drets i alguns proposaren atacar i calar foc a la masia.

Ell, —deia,— tractà d'impedir-ho, per quart tenia promesa del Esparver de que la casa seria respectada, però fou garrotejat, arrossegat pel goll i tirat en mig del incendi amb aprovació del mateix Esparver. A llavors jurà venjar-se si'n sortia.

Com a murri que era per instint, comprengué que pera'ls seus plans no li convenia perdre la confiança del Esparver, i sa primera diligència havia sigut demanar-li una cantitat pels danys i perjudicis que li havien inferit els seus, a lo que accedí aquell,

cregut sens dubte de que axis quedava arreglada la cosa i refermada la voluntat d'un espia que tan be'l servia.

A llavors, amb la fina astúcia que li era pròpia, procurà envistar-se amb l'Arbós. Aquest no menys fi que ell, posà a prova son enginy fins a convèncers de que aquell miserable en aquells moments anava de bona fe.

El plen pera atraure al Esparver fou apuntat pel mateix Bilot i estudiat per l'Arbós i en Rafel.

Aquest de temps tenia un ric magatzem de contrabando que volia introduir, aprofitant els bons preus que's presentaven a causa de la persistent paralització del negoci, ja que de fet, eren els trabucaires qui prestaven al govern el servei de guardar la frontera,

però no s'hi atrevia fins haver atuït o esquivat l'Esparver, qui, coneixedor d'aquests designis i fent-li set tan ric botí, no volia pèrdrel de vista.

Aquesta fou la base de la jugada qual preparació quedà confiada al gollut, que no era tan estúpid com aparentava.

Aquest havia de fer entendre al Esparver, que en Rafel no s'atreviria pas a emprendre'l negoci mentres no'l pogués vèncer o per lo menys allunyar-lo del país, a qual efecte, d'acord amb l'Arbós que feia part en el negoci, intentaria un esforç desesperat;

que lo convenient era que ell fingís no poder resistir la empenta i se n'anés ben lluny cap a les Guillèries o per lo menys hi enviés un escamot amb algú que gastés el seu nom, però en realitat ell deuria tornar en quant en Rafel tindria enllestida la expedició, però ocultament,

i enterrar-se amb tots els seus en lloc convenient rodejant-se d'un secret absolut que semblés al donar el cop de mà que eixia de les entranyes de la terra.

Per sa part en Rafel organitzaria sa expedició amb tota la bona fe, sense descuidar cap detall pera no fer sospitar al Esparver que disposava d'altres confidències a més de la d'en Bilot.

Aquest, per excés de precaució, no s'envistaria més amb l'Arbós i fins el seu amo aparentaria estar ignorant de tot. Les comunicacions amb aquest se feien per medi d'una vella de la casa de Pedrals.

Aquest era'l plen enrevessat que devia desenrotllar-se entre les mans de dos gats vells, recelosos com guineus, ajudant-hi un jove axalabrat i un bouer d'apariències d'imbècil, però que tenia més malícia que tots plegats.

Semblava impossible que reexis, però es lo cert que, en mig de peripècies, contratemps i incidents que diferents vegades estigueren a punt de fer-lo fracassar, s'arribà fins al cap d'allà.

Quan jo vaig reunir-me de nou a la colla, s'estava al punt en que l'Esparver i'ls seus, foragitats per repetides empents i batudes, havien desaparegut del país i en Rafel s'afanyava a aprofitar la ocasió, reclutant paquetaires, homes i dones, pera fer el gran negoci.

Més tard l'Arbós, cridat per altres atencions del servei, també desaparegué de la escena. Alguns dies després, jo amb quatre companys més, anàrem a rèbrel vora Tortellà.

Venia amb una dotzena de mossos reclutats dels puestos més llunyans i aplegats amb gran misteri, caminant sempre de nits i sense deixar-se veure de persona humana.

Amb les mateixes precaucions anàrem a encauar-nos a la cova de l'Albarda, hont permnesquérem per més de deu dies enterrats sense treure'l nas al sol.

L'itinerari d'entrada d'en Rafel amb el seu frau fou senyalat per la Muga i canals d'Uja, i la ratera hont devien ficar-se'ls trabucaires, la encinglada tuta dels Morts, sota Ribelles, en els trencs de la raconada de Brui.

La posició era immillorable, (traïció a part) ja que en menys d'una hora se posava sobre la expedició que indefectiblement havia de caure tota en ses mans per més gent que la guardés;

però aquesta fou la part més dificultosa del plen, ja que l'astut Esparver repugnava d'engabiar-se, i sols quan se convencé de que la presència d'ell i'ls seus, que no havia respirat per enlloc,

podia d'un moment al altre ser notada i de que'ls seus se negaven a entrar-hi si no'l veien a n'ell i, en fi, de que passada aquella oportunitat, no se n'hi presentaria d'altra,

se determinà a tancar-se a la vigília del dia senyalat, després que'ls seus ho havien anat fent per tandes i en successives nits.

Jo me'n feia creus, no comprenent quina mala manya podia conduir, a un home que era de la pell del dimoni, a tancar-se com un conill dins d'un cau encinglat hont s'hi anava sols per un viarany,

format per un relleix de la cinglera, tant estret i perillós que bastarien quatre pera barrar-li'l pas, obligant-lo a morir de fam.

Seria la mateixa hora tonta, que portà al famós Trucafort i sa partida a morir emmetzinats com rates sota les parets del màs de la Sala,

i la que feu caure al terrible Planademont en el parany innocent que's tramaren al hostal dels Plans, per juguesca, quatre fadrins mig borratxos.

Sortirem de la cova de l'Albarda nit fosca, i atravessant el Llierca que anava gros aigua enllà, emprenguérem la cinglera del Salt de la Nuvia, amb intent de resseguir la gran cornisa fins al trenc de.....

Un altre escamot a les ordres d'en Rafel tot figurant acompanyar la expedició dels contrabanders, devia concórrer-hi per Ribelles i tapar altra fugida de la cova, que encara que casi inaccessible, era de suposar que la embestirien els bandolers al trobar-se encorralats.

Es incontable'l número de precaucions que durant la penosíssima marxa feu prendre l'Arbós, algunes d'elles que semblaven trivials i fins ridícules.

Ens escorcollà, despullant a tots de tabacs, esca i foguer per temor de que algú distreta o intencionadament fes llum;

ens feu deixar les mantes i tota impedimenta que no fos el fusell i les municions i als mossos els alts barrets per molestós i inútils; prohibí baix severes penes pronunciar cap paraula que no fos necessària i encara a cau d'orella.

En molts indrets anàvem descalços amb les espardenyes lligades al coll o marxant de quatre grapes, i com en alguns punts la fosca era tan gran que ningú veia al que davant d'ell marxava,

ens feu treure la camisa fora les calzes per sobre les anques, al objecte de que, ovirant la blancor, no's trenqués la corrua.

Al davant de la fila marxaven dos dels quatre paisans, guies de confiança, darrera d'els el seu segon i'ls altres dos paisans intercalats, pera que en el desgraciat cas de que's trenqués la filera o de qualsevol incident, no quedés tothom sense guia.

Darrera de tots anava jo, i ell després de mi, atent sempre al ordre, a recontar la gent sempre que li venia be i transmetent veus i ordres de boca en boca filera amunt i fent preguntes, qual resposta tornava pel mateix conducte filera avall.

Axis caminarem hores i hores, sense fer gaire via per les dificultats i precaucions de la marxa, pels repetits altos que fèiem, tant pera descansar com pera sotjar qualsevol moviment i soroll que pogués denotar el ser espiats.

L'Arbós partia sempre del benentès de que se les havia amb un enemic tan astut com ell i tampoc concebia be que hagués pogut ficar-se a la ratera sense prendre mil precaucions, semblant-li que fins les mates havien d'espiar per compte seu els nostres moviments.

En sent al indret del puig de Sant Martí estàvem verament llassats,però com hi ha millor petja poguérem revenir-nos un poc, si be l'Arbós redoblà les precaucions, malgrat les quals ara era una pedra que rodolava,

ara un buscall que petava en sec, posant-nos els cabells de punta i fent desesperar al Arbós, que de baix en baix, renegava com un oriol.

Baxarem la clotada de segàs i vorejant les cingleres de la raconada de Bruis, prenguérem una vessant escabrosa que mira de cairell l'espadat hont hi ha la tuta.

Allís parà la gent; uns pocs amb l'Arbós ens avançarem fins arribar a poc més d'un tret de pedra del lloc hont desemboca'l viarany que ve de la cova. La ratera quedava tancada.

La celístia matinera començava a apuntar per orient, però encara les tenebres de la nit no eren esvaïdes més que per la dèbil claror de les estrelles.

Fora'l ressò de les cascades que remolaven a nostres peus, la quietud era absoluta, no sortint de les boscúries més que les remors placèvoles de les nits calmes,

i a mi'm semblava impossible que allò pogués preludiar altra cosa que una matinada esplèndida com tantes altres; no podia capir la existència a quatre passes del home terrible, rodejat de trenta saions armats fins a les dents.

En mon escepticisme, creia la jornada fracassada com les demés. L'enemic, si hi havia sigut, ja havia volat i gracies que no fossm nosaltres els enganyats.

Ademés, jo no sentia pas aquell interior desfici, aquella contorbació d'esperit que altres vegades me delatava la proximitat d'aquell poder amb qui pugnava de tant temps.

Fins l'Arbós semblava com entontit i temerós d'haver treballat pel dimoni;

crec que igual que jo li semblava impossible que'l terrible adversari, aquell rei dels trabucaires en l'esplet del seu poder, hagués pogut cometre la burrada d'anar-se a aclotar en un lloc sens més sortida que'l viarany que com una reglada fosca creuava l'espadat d'allí enfront.

De sobte's sentí un cant d'au matinera que l'Arbós reconegué per una contrasenya dels nostres, i no s'enganyà; feu la contesta pel mateix estil i als pocs minuts, com un conill d'entre la brossa, aparegué un home.

Era un dels que aclotats dies ha entre les mates del bosc, vigilava el moviment de la cova.

Estava escrit que aquell dia era la nostra. Tota la llodrigada era a la trampa; «amb el berro i tot,» deia l'Arbós fregant-se les mans. I encara aquell home'ns havia aplanat el camí d'un obstacle que podia haver-ho tirat tot en orris.

S'adonà de que l'Esparver per darrera precaució havia deixat un home pera vigilar els encontorns de pas de la cova;

ell Comprenent la gravetat de la cosa no'l perdé de vista de tot lo dia i a entrada de fosc, acostant-s'hi amb tota l'astúcia d'un llop cerver, se li tirà a sobre, escanyant-lo sense donar-li temps de dir ¡ai!

Amb aquesta mateixa senzillesa ell ho contava.

L'Arbós quedà amb la nova tot transformat; li desaparegué aquell tremolor de barbeta, que en ell designava ràbia concentrada i impotenta i posà una cara de Pasqua com la del caçador que ha trobat la ratera plena.

En quant a mi, ni ho sé lo que sentia; aquella mena d'insensibilitat de moments abans desaparegué, es cert;

la idea de que l'esca del pecat de tota la meva vida, la font de totes mes desgracies, el rival avorrit que s'havia complagut en llatzerar sense compassió la meva ànima, era allí a quatre passes voltat dels seus sicaris,

dormint la son dolça del miserable venut, no hi ha dubte de que aixecava en mon cor, entre'l munt de rancúnies i d'odis acumulats aquell agre-dols de les grans venjances satisfetes;

però amb tot, quedava un buit per omplenar: potser la consciència de que'l mal que m'havia fet era ja irreparable, si es que havia de conceptuar perduda la Coralí, en qual cas, totes les venjances del món no arribaven enlloc.

Lo cert es que aquella situació, tan sospirada i glatida, aquell nèctar dels deus que tenia a flor de llavi, a mi mateix me sorprenia de que no'm fes més pler.

En aquestes estàvem, quan a algú li semblà que'l reviro fosc que'l viarany marcava en mig del espadat, s'engroxia i tenia moviment.

La fosca encara era espessa, per més que al Orient s'anava axamplant la taca lluminosa que precedia al crepúscul matinal. Amb tot, les llambregades d'uns i altres confirmaren aviat la dita del primer, de que al viarany de la cova hi havia moviment.

De fet, una corrua de grops negres, caminant amb molta precaució per por de mancar amb la fosca'l peu i estimbar-se d'una elevació de més de cent cinquanta pams, anava resseguint el viarany;

els primers estaven ja a unes poques passes de la rostada hont el corriol s'axamplava, si be l'espadat continuava sota, però menys sobtat i més brut de brossa.

Se produir entre nosaltres un curt moment de confusió, que l'Arbós dominà al punt amb enèrgiques interjeccions sordes donades a mitja veu.

Quatre mossos s'avançaren entre la verdissa amb ordre de tapar la sortida, anc que fos a baionetades; el nostre lloc fou reforçat pels que havien quedat més amunt, i'l mot d'ordre del Arbós fou: ¡apuntar be i estalviar municions!

L'enemic degué apercibir-se aviat de nostre moviment que fou bastant fressós, si be de moment no degueren comprendre de que's tractava, però no tardarem en sentit algunes veus d'alarma seguides d'una remor confusa. «¡Som traïts!», se sentí clar que algú deia.

Els del cap de la fila aprestaren el pas amb ànim d'engolfar la rosta, mes a llavors la carrabina del Arbós donà la senyal del espetec i les bales començaren a rebotre per la cinglera amb xiulets esfereïdors.

Els del cap de la fila anaren a capgirells i desseguida la regata fosca començà a degotar taques negres que desapareixien engolides per l'abim.

Eren cossos humans que, ferits per les bales, no podent aguantar-se sobre'l corriol, hont no hi havia lloc pera retorcir-se, anaven a baix.

Molts crec que queien abans de ser tocats, amb la precipitació de la reculada o empenyuts per altres que, plens de terror, com els nàufrecs, defensaven la seva vida a costa de la dels demés.

Es indescriptible aquell espectacle de mort desenrotllat de sobte en mig de l'apacible solitud de la naturalesa dormida: els crits esgarrifosos dels que s'estimbaven, les malediccions i renecs dels que encara s'aguantaven, sobrepujant als retrunys de les trabucades que sonaven,

repetint-se com tronades, per aquells recons espadats, i abaix al fons d'aquells crenys que s'obrien igual que mandíbules de dragó, la braó cadenciosa de les cascades, marcant com un moviment de deglució del monstre famolenc de carn humana...

i nosaltres n'hi donàvem tanta com podíem, però ja podíem donar-n'hi força que no diria pas mai prou.

La filera s'anà aclarint i acabà per fondres. Els més caigueren a baix, algun quedava mig penjat com pellingots de drapaire i'ls demés tornaren a aclotar-se a la tuta, hont se'ls sentia disputar i lamentar-se a crits, tot esperant la segona batuda.

Sols alguns pocs havien fet foc, sobre tot els de cap de fila, però'ls infeliços ni veien hont apuntaven i més los hi haguera valgut guardar llurs trets pera clavar-se'ls sota la barra.

Entre mig de la braó de la lluita, o per millor dir del carnatge, se sentí vers el cap de la filera uns cops secs com si destralegessin un plançó i després un refrec de branques timbera avall, com d'una alzina que'ls carboners estimben des de els relleixos de les cingleres.

Potser ningú més va parar-hi esment, sinó jo.

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol vint-i-un

El mar de Roses començava a inflamar-se amb les primeres besllums de l'aurora,

i del fons dels avencs començaven a alçar-se les boires matineres pera gaudir-se uns moments joguinejant amb els capbrots de les boscúries i amb els talls i morrots de les cingleres, tot esperant que'l sol se les mengés,

quan començaren a arribar escamots de sometents que a posta havia citat l'Arbós pera un cas de necessitat.

A tots se comunicava l'alegria per el bon èxit de la operació realitzada i s'alegraven més quan sabien que hi havia quelcom per fer, majorment quan aquesta feina's presentava tant descansada i sense perill.

L'Arbós, amb tot, començava a frisar perquè'ls d'en Rafel que havien de tapar la eixida de l'altra banda no donaven senyals de vida i encara que la escapatòria per la part d'allà era molt problemàtica,

per ser la sortida, d'ella mateix, més perillosa i difícil que per la banda d'ací, amb tot be calia suposar que ho intentarien els desesperats que quedaven amb vida, al veures tan aprestats entre l'escon i la paret.

Potser ho estaven intentant ja, perquè feia estona que havia cessat l'axanés de crits i renecs que's sentia suara per l'indret de la cova.

Ara sols se sentien el panteig i enguniosos gemecs d'algun que altre ferit que havien quedat a dalt o penjaven emmatissats pels relleixos de la cinglera.

Ja parlava l'Arbós d'enviar gent pera subsanar la falta incomprensible d'en Rafel, per més que amb la marrada que havien de fer, calculaves que trigarien més d'una hora en arribar-hi, quan se sentiren alguns trets per aquell indret.

La gent que'ls engegava no's veia pas, encara que ja clarejava, però s'oviraven les fogonades que anaven de dalt a baix.

Més tard, els fins de vista s'adonaren d'algunes taques negres arrapades a les roques com sargantanes; algunes s'estimbaren tocades sens dubte per les bales que'ls engegaven des de dalt els d'en Rafel,

altres anaren baixant i poc després se sentí de nou dins la balma l'axanés de moments abans.

A llavors l'Arbós, considerà arribat amb la llum del dia'l moment d'acabar la batuda i fent avançar els millors tiradors per les puntes de les roques que s'encaraven millor amb la cova,

per lo que alguns degueren fer martades de molta consideració i ascensions de verdader perill, se disposà a fer fusellar a aquells infeliços sense cap mica de pietat, per més que enviaven alguns congoixoses veus de clemència.

—¡Per què perdonar-los!—contestà secament l'Arbós, al interrogar-lo sobre'l cas. —¿Creieu que son aquesta púrria tropes organitzades pera donar-los-hi cuartel? A més de que la llei de bandoleros els condemna a mort pel sol fet d'agafar-los amb armes agredint a l'Autoritat.

Be val més exterminar-los aquí que no portar-los presos perquè'ls fuselli un altre després de passar-ne jutges i advocats amb declaracions i romanços que qui sap Deu lo que'n sortiria. No n'estalviarem pocs de maldecaps a n'els i nosaltres!—

L'esperit de venjança que respiraven les cruels paraules del subcabo no'm feu fred ni calor, però'm contrarià en gran manera, per quant m'impossibilitava d'encarar-me amb l'Ibo, si es que encara era viu, com era'l meu més gran desig, i sobre tot d'inquirir notícies de la Coralí,

que malmesa o no, obsessionava com mai el meu pensament.

— ¡Permeteu-me, al menys,—vaig dir-li, —embestir la cova pel corriol, acompanyat de qui vulgui seguir-me!—

— ¡Dic que no!feu ell amb imperi. —No vull que aquesta lladregada costi una gota més de sang; ni tots els valen una tantícula de la que ja ens han fet vessar.—

I girant-me la espatlla, 's dirigí a donar les darreres ordres pera la fusellada final.

D'ella vaig ser-ne testimoni passiu,

sense que aquelles escenes de bestial carnatge m'arribessin a sostreure del ensopiment en que havia caigut, ensopiment tant més incomprensible, per quant allò be semblava la realització plena de les meves cobejances de tants i tants mesos de febrós estat.

¿Seria que en mig d'aquell terrabastall de trets, crits i malediccions no hi sentia bategar l'esperit del meu mortal enemic, l'únic que semblava tenir el poder d'alçapremar mes potencies, com abans l'havia tingut de subjugar-les?

No, no hi era l'Ibo entre aquell cabdell de miserables, que no sabien defensar-se ni morir com homes, sinó com estúpids escarpats.

O l'Ibo no hi havia sigut mai o be havia mort dels primers, perquè ja ben aviat s'havia notat la carència absoluta de fermesa pera sostenir una situació que encara que desesperada, podia fer-se pagar amb sang.

Sols tres o quatre's mostraven coratjosos, foguejant des de trinxeres improvisades o emparant-se en els relleixos de la boca de la cova,

però els d'en Rafel avançant-se tant com pogueren els descobrien quan foguejaven a n'els nostres i quan volien fer foc contra aquells era als nostres a qui paraven blanc;

axis anaren callant l'un després del altre amb el silenci de la mort, quan els pocs que quedaven s'eren refugiats al darrer replec de la cova hont les bales no hi podien entrar.

Mes ni axó'ls valgué, perquè'l dimoni del Arbós, que totes se les pensarà, feu repartir unes quantes dotzenes de bales de ferro que engegades dret a l'ampla boca de la tuta, tornaven a sortir brunzint, després d'haver recociat els darrers recons.

Axis acabaren els darrers senyals de resistència i l'Arbós manà alto'l foc, quan uns quants minyons emprenien el corriol dret a la cova amb l'arma engaltada i la teia entre les dents.

Jo vaig córrer per ajuntar-m'hi, però quan arribava a la cova, ja feia estona que els hi eren i havien fet net de tot; ningú respirava. Semblava una conjura pera que no tingués ocasió d'interrogar a ningú sobre lo que més me dalia.

El quadro que allò presentava era per esborronar a qualsevol; per poc que un se descuidés, xipollejava amb la sang de que'l sol estava amarat; els cossos morts hi eren els uns sobre'ls altres.

Ja pel camí se'n trobaven alguns i altres jeien en la petita plataforma que hi havia al peu de la cova, a més d'alguns que se'n vevan sobre l'abim, retinguts pels alzinalls i brosses, i altres que se'ls ovirava estimbats al fons.

El que no apareixia per enlloc era'l del Esparver, per més que tothom el buscava i jo més que tots.

La gent s'anà aplegant allí i's veia a tothom pres d'esborronament davant de tanta carnisseria. Fins l'impertorbable Arbós n'apareixia mig tafarrejat a través de la seva màscara de ferro.

Mentres s'ocupaven amb el seu secretari en redactar el parte, donà ordre de recollir i registrar tots els morts. No n'hi havia casi cap que portés cosa que valgués cinc xavos, llevat de les armes, ganivets i pistoles ronyoses, de les que molts n'anaven carregats.

Molts eren els que duien rosaris, escapularis i medalles, com també objectes de superstició. Els cadàvers eren recollits amuntegats al fons de la cova.

Els que penjaven dels matolls del espadat i se'ls pogué pescar passant-los-hi una baga corredora al coll o la cama,

se reuniren amb els altres; els que ni axis pogueren ser recollits, amb l'ajuda de llargues perxes o a cops de pedra se'ls acabava d'estimbar pera recollir-los després al fons del rieral.

Quedava un infeliç ferit sobre un petit relleix a tal distància que de cap modo era possible recollir-lo i des de les primeres hores se lamentava a grans crits, demanant que'l rematessin, però que abans li donessin confessió.

Alguns sometents havien intentat rematar-lo tot seguit, mes l'Arbós, que des de primera hora havia enviat a buscar al rector de Talaixà, s'hi oposà.

Mes com la distància era llarga i s'havia de contar amb l'anada i tornada del recader, se passaren hores sentint sempre la esgarrifosa lamentació d'aquell desventurat clamant confessió entre mig d'ais i renecs.

Molts dels presents lo coneixien i també'l coneixia jo: era l'Avi, 'l més vell dels facinerosos de la muntanya, conegut per sa llarguíssima vida de crims i per sa estranya barreja de maldat i devoció que'l feia omplir de ciris i presentalles la ermita de Sant Pau.

Aquesta circumstància feia que alguns se permetessin bromejar-hi des de dalt fent-lo exasperar, però ]'Arbós que amb tot i son temperament corgelat i fins cruel tractant-se de trabucaires, en qüestions d'aquestes era serio, hi posà prompte la mà.

Jo anava desesperant-me, perquè amb tot i aquella desfeta del enemic, la meva causa no avançava ni un pas. Ni apareixia per enlloc el cos del Esparver, ni m'havien deixat medi d'inquirir per boca de cap d'els son parader ni'l de la Coralí.

No'm quedava més que'l pobre Avi, que capolat de cames i braços, jeia al relleix. Ja l'havia interrogat abans, mes ¿qui li parla a un home, aclaparat pel dolor i la febre i exaltat per les xanxes d'altres poc menys malvats que ell?

De més a més, com per causa de la gran distància en que's trobava se li havia de parlar a crits... Amb tot, vaig intentar-ho i posat de boca-terrosa per no agafar goles traient el cap pel tall de la cinglera, comencí a cridar, fent corn amb les mans.

—¡Avi!

¡oh l'Avi! escolteu-me, vos tinc de parlar.— — Qui'm crida? — feu ell entre gemec i gemec.—¿Què vols dir-me? sàpigues que ja ho tinc tot, no més demano confessió per l'animeta i en acabat un bon truc al tupí i prou, que ja s'ha acabat l'Avi del dimoni que s'us endugui a tots.

—Escolteu-me, l'Avi, ja us confessareu, vos ho prometo; el rector de Talaixà està per arribar, però abans escolteu-me una pregunta i responeu. ¿Me coneixeu, l'Avi?

—¡Què redimoni't tinc de conèixer! deus ser un patuleia com els altres, ¡mal llamp vos esberli a tots! a ningú conec no més que les meves maldats de tota la vida i que'n tinc de fer un present al confessor si vull salvar l'animeta!

¡redéu! ¡redéu! i tinc tots els dimonis penjats a les cames que m'estiren, ¡ai! ¡ai! confessió per pietat!

—Escolteu-me, l'Avi; jo som l'Albert, sabeu? aquell a qui l'Ibo n'ha fetes tantes ¿ho teniu entès? Doncs be, jo faré per vos lo que pugui, però m'heu de dir que s'es feta la Coralí; ahont para.

— ¡Què ho sé jo hont es ni hont para aquella gata bordissenca!

m'en cuidava pas jo de les barjaules; anys ha que havia fet a tots per aquest cantó, tantdebó per l'altre! Perdoneu-me, Deu meu; Sant Pau, primer ermità, siàume bona ajuda!— I amb la única mà que li quedava sencera, se donava punyades ai pit que ressonaven per la cinglera.

Jo sentia a la cara foguerades de vergonya i ràbia, però retenint-me, encara vaig tornar-hi.

I prou que ho sabeu vos hont la vareu portar, Avi del dimoni; vos hi éreu al molí aquell dia, prou que ho sabeu què n'ha fet l'Esparver.

Digueu-m'ho, que si a l'hora de la mort no voleu fer una obra bona, axis vos enrossin tots los dimonis del infern, que per vos no hi haurà ni confessió, ni absolució.

—Te dic que no'n sé res d'aquella mossa, ni l'he vista més des de el dia dels funerals del teu sogre; pregunta-ho a n'en Mascoll, que'm penso que hi tenia que veure, o al boc del Esparver, si'ls dimonis no li arrosseguen ja'ls ossos.

No'n sé rés, t'ho jur, sinó que'm moro ple de pecats ¡redéu de Deu! i com ho faré jo, pobre de mi?.. ¡ai! ai!.. i encara no ve aquest dropo de rector, axis se colltrenqués, ai... ai i.....—

Desesperat i avorrit d'aquell estúpid parlament, que llevat de mi feia riure a tothom, vaig alçar-me amb tota la intenció d'enviar a n'aquell miserable un còdol que li acalés per sempre'l dolor dels seus pecats, quan vegi arribar al rector de Talaixà,

un vell escardalenc i fort que, transitava pel viarany igual que per una carretera.

L'Arbós s'alçà a recèbrel i després de donar-li'ls bons dies i havent preguntat aquell que es lo que hi havia que fer,

— De moment, poca cosa; — respongué aquest, perquè aquesta canalla's juga'l tot pel tot i fan igual que'ls gats de bosc, esgarrapen tant com tenen vida; no més aquí baix a mitja cinglera n'ha quedat un de penjat, que encara renega tot demanant confessió.

Després ja parlarem del enterro de tants cossos; els d'aquí dalt deuen ser de vostè i els de baix de mossèn Geroni. Doncs, jo de vostè, 'ls tapiaria tots al fons de la cova; enlloc poden tenir millor ninxo, com ja diu que's va fer una altra vegada.

—Ja'n parlarem amb el batlle,—feu secament el Rector, tot dirigint-se al indret de la cinglera d'hont pujaven els clams del Avi.

— Escolteu, bon cristià;—va cridar-li,—¿voleu reconcilia-us amb Deu? jo som el ministre del Senyor.

— ¿Que si vull! a vos esperava, — respongué l'altre amb un fervor estrany, hont més que arrepentiment s'hi reflexava la superstició de la seva ànima bestialitzada.—Mireu, senyor Rector, jo som l'Avi de tota aquesta murrialla, tan corcat de dins com de fora.....

Jo ja volia retirar-me, perquè som vell i ja volia donar-me a fer bones obres, quan m'ha succeït aquesta desgracia.

— Escolteu, ja us n'arrepentiu d'haver ofès tant a Deu? ja sentiu un verdader dolor .....

— ¡Redéu, si'l sento!

tinc les cames i braços capolats, el cap mig badat i ademés una bala al ventre...ai... sembla que tinc tots els dimonis penjats al cos que m'estiren...

doneu-me confessió i enllestiu, que pera després l'Arbós ja'm te promesa la caritat de quatre bales que'm treguin d'aquest infern... —¡Espereu, espereu!

jo us tinc de veure i vull que vos me vegeu a mi,—feu lo Rector amb calma, però contrariat per lo estrany del cas en que's trobava; i girant la mirada en rodó com qui cerca quelcom, digué als que'l voltaven:—No tindríeu pas una corda ferma, minyons?—

Se n'hi presentà una que se la feu lligar al cos i, avançant-se a rossegues sobre'l tall del cingle, 's col·locà en una posició esfereïdora casi sospès sobre l'avenc, aguantant-lo alguns per l'altre extrem de la corda, que seguidament fermaren a la punta d'una roca;

a llavors feu senyal de que's retirés tothom.

Ja l'Arbós per respecte al Sant Sagrament havia ordenat que's fiqués tothom al fons de ja cova que estava a una respectable distància.

La veu del confessor no's sentia, però la del penitent, més forta del que mai podria suposar-se eixint d'un cos tan vell i atrotinat, ens venia acanalada per la gorja de nostra esquerra, sentint-se ben pel clar el començament d'aquella confessió original.

El Rector l'invitava a reconcentrar-se i excitar-se a compunció resant la pecadora.

¡Què sabia aquell infeliç de la pecadora! per ell, confessar-se era senzillament vomitar als peus del confessor tota la immundícia de cinquanta anys d'una vida de crims i de cràpula i a axó anava sense més espera.

Esgarrifats nosaltres mateixos d'aquella mena de violació, encara que involuntària, del secret del confessionari, de la que, per la especialíssima situació en que'ns trobàvem, ni podíem sostreure-se'n, l'Arbós començà a resar en veu alta parenostres pels difunts allí estesos.

Tots seguíem, mes els parenostres s'ensopien, les veus s'abaixaven i per sobre d'elles suraven sempre'ls accents esquerdats del Avi que feien ressonar les cingleres amb relacions de pecats espantosos. A llavors l'Arbós, imitat pels demés, adoptà un altre sistema.

Collint atmetlles de les despreses de la roca, una per cada mà, les feien petar batent de mans, formant l'acompanyament de la canso a llavors en boga entre la gent de milícia:

Si Zurbano murió fusilado
no murió como vil y traidor
que murió con la espada en la mano
defendiendo la Gonstitución.

Si Zurbano murió fusilado
no murió como vil y traidor
que murió con la espada en la mano
defendiendo la Gonstitución.

Jo estava fet un ximple, víctima d'una mena de fascinació estranya.

Era tan extraordinari i tan fora del cas tot lo que estava veient des de un ramat d'hores ensà, que havia arribat a perdre la consciència de mi mateix, dubtant de si era viu o mort,

si era víctima d'un somni febrós com els que tan seguidament me prenien o si realment era allò una realitat.

Sentia una mena de capolament moral, com un cruiximent de totes les entranyes. El cervell semblava funcionar sols per virtut d'una excitació contínua de les idees extravagants i incongruents, que'l furgaven, igual que'ls cucs roseguen una matèria morta i en plena descomposició.

Aquell calvari de la nit passada, plena d'emocions estranyes, i amb aquella corrua fantàstica d'homes amb la camisa fora de les calzes guiant-se per mutus tocaments com les cuques funeràries del bosc; aquella fusellada mortal per damunt de les timberes;

aquell degotall de sers humans estimbant-se per les goles del avenc com ovelles acorralades pel llop; aquella impassibilitat general davant de tal carnatge; aquelles penjarelles de cossos per les verdisses degotant la sang per l'espadat com bots de vi foradats;

aquell infeliç retingut a n'el relleix amb els ossos picolats i les carns despedassades, no quedant-li sencera més que la veu pera clamar, renegant, per la salvació de l'animeta;

aquell sacerdot lligat amb cordes a dalt del cingle pera escoltar una confessió que semblava sortir del fons del infern, i per final aquell recull de gent d'armes, durs com les penyes que trepitjaven, amb el seu capitost de cor gelat i cara ferrenya,

cantant amb harmonia ingrata cançons estúpides, tot xipollejant per bassals de sang i batent de mans pera defensar-se del sacrilegi de la violació del secret del confessionari;

tot eren impressions massa insòlites, massa desproveïdes del sentit de la realitat pera que pogués suportar-les impunement una naturalesa tan emmalaltida com la meva per un período llarg i acudíssim de terrible tensió d'esperit,

i macerada per un empresonament de molts dies al fons d'una cova, sens més abstracció que les pròpies cabòries, ni més consol que'l pessimisme i la desesperació.

A vegades me semblava estar subjecte a un de tants somnis turmentosos i extravagants com en mes hores de repòs forçat venien a afegir llenya al foc que'm devorava, però no era somni, no,

perquè ben clar jo veia al Arbós mig estontolat contra la paret, amb les cames creuades sobre la tercerola, badant la boca entre ses patilles blanques amb els llavis inflats com un xantre de catedral i fent mans-manetes com un ximplet,

i'ls altres escarnint-lo, sentats uns amb les cames creuades i'ls ulls baixos, com santons de moreria, i altres drets o recolzats pels revirons dels penyals, tots seriosos i recollits,

i veia també la estiva de morts ai fons de la cova i sentia'l baf empudegador de sang fresca que tapava'ls esperits.

Per fi va acabar la confessió i amb ella aquella escena d'orats, i jo vaig tenir esma pera sortir escapat enfilant el corriol.

Arribat al extrem i mentres examinava'l terrenyo hont hi havia hagut la única lluita d'aquella jornada, vaig sentit la descarga, la darrera caritat de les quatre bales que havia sol·licitat l'Avi pera després de la confessió.

Des de llavors quedaria son cos a la mercè dels buitres que devorarien la carnassa i deixarien la ossada blanquejant per espai de molts anys sobre'l relleix.

La taca roja de sa sang clapant la penya com la dels altres infeliços que s'escolaren regantellant per l'espadat avall, encara avui pot veure-les l'excursionista que visita aquells llocs de desolació.

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol vint-i-dos

Estava abocat sobre'l creny de la roca, examinant amb ullada d'esparver els cadàvers que's veien negrejar al fons de la timbera, cercant inútilment quin podia presentar trasses de ser el del Ibo, que tothom suposava allí, però que encara ningú havia senyalat.

—¿Sabes que ja n'he contat vint i nou i que encara'm penso que no hi son tots?— me feu una veu alegria que'm glaçà la sang.—

Era en Rafel que havia baixat pel grau de la Tallada, per allà mateix hont intentaren escapar-se'ls desesperats.

—Si, vint i nou o trenta o més,— vaig fer jo;— tant me te deu més com deu menys, s no hi ha'l gros. De petits ne nexen cada dia.

— ¡Oh, carau! amb aquesta espolsada ja tint bona jeia per temps. Ademés que l'Ibo es aquí baix, no hi dubtis.

— Jo, fins que'l vegi no ho creuré. A n'aquest berro'ls dimonis el guarden.

— No hi fa res,— respongué ell amb seguretat.— De guardar un brètol, fins els dimonis ve que se'n cansen. Mira, veus?— afegí, senyalant-me un tronc d'alzina com la cuixa, coronat de fresc,— aquí un ha fet el salt del lladre, i m'hi jugaria una orella que ha sigut ell: vejàm.—

Se conta del famós Ferrer de Talaixà, que una vegada, encorralat a una cinglera sense sortida, destralejà un gros plançó d'alzina i enroscant-se com una serp per son forcat, se deixà caure per l'espadat, arribant il·lès a baix.

Aquesta sort tingué imitadors en altres ocasions semblants, no sempre amb la mateixa fortuna, coneixent-se amb el nom de salt del lladre.

I atansant-nos els dos al lloc hont havia deixat rastre l'arrossegada, que jo prou havia sentit entre l'espetec de la lluita, vagaríem al fons del torrent i entre'ls enderrocs baixats de la cinglera, 'l plançó tot pedrejat per la caiguda.

Entremig de son fullam rebregat, s'hi ovirava un cos humà sense moviment.

— Mira, 'l veus?— digué en Rafel,— es ell, no hi dubtis.—

Jo no ho veia pas clar que fos ell, però m'inclinava a creure-ho, perquè no més ell era capàs d'intentar una sort tant desesperada. En quant a en Rafel, fins semblava que'l molestes posant-ho en dubte.

Era un cas raro que la meva tibantor d'esperit no trobés conhort en tot allò que de tants mesos constituïa'l meu desideratum. Totes aquelles escenes de carnatge, capaces de satisfer la més refinada venjança, no m'omplien.

Vaig retirar-me del caire amb el cor tan desesperat com mai i encarant-me amb en Rafel que'm seguia, vaig dir-li:

— ¿I ella, que s'es fet? ¡Què se me'n dona que'l món s'enfonsi, si no puc rescatar lo únic que he estimat al món! Aquest home, fins morint se venja de mi, portant-se'n al infern el secret de la meva ventura.—

En Rafel m'abrigà amb una mirada que traslluïa una mena de compassió depreciativa.

—¡Encara pensas amb ella, carcamal!— me digué,— ¿fins a quan seràs ase? Si'l regust de poder axafar sota'l peu al que tan mal t'ha fet i volia rentar-se les mans amb la teva sang, no't satisfà, que ni mai!

En quant a mi, 't juro que la jornada d'avui me paga de totes les trifulgues i penes que he passat. Altrament, creu-me, amb aquella mossa no hi pensis més, ni t'enfelloneixis per axó, que si't manca dona per parar casa, te'n tinc tres o quatre d'ullades que son , quelcom de bo.—

I acompanyant la seva xulada amb quatre copets a la espatlla que m'acabaren d'enrabiar, se despedí per anar al seu negoci, doncs ell mirava sempre al hort i a la vinya, i aquell dia era jornada doble.

Massa que les interpretava jo feia temps los mitges paraules dels meus companys. La Coralí no era pas morta, que a llavors amb més o menys circumloquis m'ho hagueren dit; era pitjor que morta, era vençuda en vida.

Tot aquell castell de sublimitat que havia bastit pera aixecar-me sobre'l fang de perversió en que s'havia desenrotllat la meva vida, havia caigut combatut per el mateix esperit malèfic del que'm creia deslliurat.

Aquell lluminar que havia resplendit un temps entre les tenebres de la meva imaginació, com el viril que encloïa la bondat i la perfecció, qual pressentiment no m'havia abandonat ni en els moments de major rebaixament, s'havia esvaït, eclipsat per les vaporades de la corrupció;

el poder de les tenebres era superior al de la llum.

Per axó no m'omplia aquell holocauste sagnant, que no podia pas oferir-lo en honra de la bondat triomfadora, sisquera en esperit, de la maldat humana.

Era un senzill acte de venjança contra la traïdoria del qui, convertit d'amic en enemic, m'havia reptat a mort i havia perdut; però la venjança contra la dona que, mentint-me amor i puresa, m'havia tret del fang pera cabussar si ella ¿hont l'aniria a buscar?

Però abans que tot i per sobre de tot, calia saber pel cert si l'Esparver jeia allà al fons de la timba amb els seus companys; volia veure'l d'a prop, i aquest desig, feu nàixer en mi una verdadera proija d'arribar al fons de la gorja.

L'únic camí accessible era per baix, anant a buscar la torrentera part d'amunt de Sant Anyol,

mes axó representava una marrada de prop de dues hores i va semblar-me que agafant la comissura del reco hont l'espadat se trobava interromput per sollevaments reinflats per les arrels d'una vegetació poderosa, estenent-se en relleixos a dreta i esquerra, potser hi trobaria,

si no pas format, medi de fer-n'hi, despenjant-me amb l'ajuda de tanys i arrels i de la forta cordilla que pera cassos tals dúiem tots cenyida al cos.

Al principi, la baixada no era pas impossible, començant a enfonsar-me ràpidament per la colossal esquerda.

Després s'anava fent difícil, i per fi, vaig haver de fer prodigis d'agilitat i d'imprudència temerària per anar baixant, havent de deixar l'arma i tot quant me feia impedimenta per arribar a enfonsar-me fins més de dues terceres parts de la fondaria del avenc.

Mes allí ja l'espadat tornava a regnar barrant en absolut el pas, a menys de llençar-se de cap al buit.

A llavors, tirant-me cap a la esquerra, posat a peu nú i arrapant-me a la roca com un llargandaix,

me dirigia a treure'l nas dalt d'un morrot sota'l qual jeia l'alzina estimbada, quart una veu fonda i rasposa com la d'un contrabaix se feu sentir a poca distància de les meves orelles dominant per sobre la braó de l'aigua que rodolava per la torrentera.

—¡Ara'l gos ensuma les peces que el caçador ha despenjat! ¿què va que n'hi trobàs a mancar una pera que't batin els comptes?—

Tan impensada me fou aquella interrupció de la basardosa solitud de la gorja, que va donar-me un cop al cor.

— ¡Ah, esparveràs de Deu, ja't val tenir pacte amb el dimoni!— vaig exclamar dirigint la vista vers la cinglera veïna que, com la paret renega d'un cel-obert, s'estenia al meu davant.

— ¡Pacte amb el dimoni!— feu ell amb sa veu fúnebre;— el pacte es qui m'ha perdut, llamp de Deu! Tant de bo no m'hagués refiat mai de Deu ni del dimoni, sinó de mi mateix, que no seria allà hont som, ni tu't gaudiries contant les penques de la matança, malparit de bordell.—

Fins aleshores no vaig poder precisar d'hont sortia aquella veu que semblava la d'un soterrat.

Poques canes davant meu, entre les darreres mates que creixien sota l'espadat xuclant del talús format pels detritus caiguts de la cinglera,

s'hi bellugava una massa informe que no tenia d'humana més que uns ulls febrosos que lluïen com llampecs en mig d'una cara fosca, peluda i tota empastada de sang, sostenint-se arrambat a la roca apoiat en dos buscalls.

Anava espellofit de roba i tan desconjuntat de membres, que ni's comprenia com se tenia dret.

Com me veia sense arma de foc, per axó no'm menava por. Podia per sobre'l torrent enviar-li fàcilment una pedra, una escopinyada casi, mes pera posar-li la mà a sobre n'era dues hores lluny.

Per axó's complaia en exercir la única venjança que li era possible, enviar-me ses cíniques befes que, com flingantades, m'alçaven butllofes a l'ànima.

—¿Què n'has acabat d'aquesta jornada, gos bordissenc? has vist caure les perdius sense ni tenir el gust d'alçar-les ni menjar-te la que cassaves.

Més valdria que t'enterressis set canes sota terra que no pas el bestia, anant tota la vida a la retranga d'en Pere i d'en Pau, glatint rosegons i guitant al rascle, maleït morral de somera.—

I ho lograva de ferme botar aquell rebroll d'infern.— ¡Ets un malvat escorsó de marguera!— li cridava jo bufant de ràbia.— ¡M'has robat la sort, valente d'engany, follonàs del dimoni i t'has guardat de posar-te'm a tret.—

I vegent que no era possible llençar-me al espai per sobre l'avenc pera escanyar-lo, anava reculant a fi de recollir l'arma que havia tingut de deixar i fusellar-lo com un gos;

mes ell no era pas tan tonto pera no adonar-se'n, i's disposà a guanyar mig a rossegons el petit trajecte que'l separava de la boscúria amb la que s'unia'l talús, tot engegant-me les fletxes més enverinades.

Si ho sapigués dir lo que jo sentia!

Encara en aquells moments de lluita pertorbada i de confusió d'idees, creuà per mon cervell la ombra d'aquell amic garbós i considerat de tothom, qual amistat m'havia cregut agabellar un dia,

i al veure'l reduït a tan mísera situació, tot admirant aquella mena de serenitat d'esperit (que per tal traduïa jo'l seu cinisme) que'l feia superior a son infortuni, encara vaig sentir-me corprès d'una llàstima estranya.

Però amb les idees trabucades i desviada fins la noció del be i del mal,

li demanava res menys que'l darrer sacrifici de la seva persona en ares de la meva infernal displissència, de la meva fam i set de venjança, per lo qual fins me permetia fer una crida a sos antics sentiments d'amistat.

No ho recordo be, però crec que la síntesis de mes exclamacions venia a ser per aquest estil:

— Atúrat, Ibo, esperam; som jo aquell teu Albert, el Picolí amb qui tant te divertías. Deixam arribar fins al teu cor pera clavar-hi mon ganivet i xarrupar ta sang de fera que farà be a la meva, recremada i podrida!

¡Déixam aferrussar a les teves entranyes, si es que'n tens, com un gos a la basofia, que estic necessitós de lo que a tu't sobra.....— Ell arribà a riure amb aquella rialla de dimoni que glaçava la sang, i regirant-se'm vomita'l seu despreci dient-me:

— Tiraves per ase i acabàs boï. Vés que't tanquin, bestia, que es com acaben tots els que com tu no son bons per llop ni per ovella. Malaguanyat temps que vaig perdre volent fer un home de qui no es bo per pondre ni per covar...

¡Ah, la Coralí! ja diré que te la enviïn en con estigui més ensinistrada en l'art d'esquilar totxos i n'estiguin empudeïts els que ara la tenen a sou d'escot.—

I sense mirar-me més, s'enfonsà en la boscúria amb llestesa impròpia del seu aspecte desllorigat, ajudant-se amb els dos buscalls com un goril·la.

Vaig tenir intencions de deixar-me estimbar per la cinglera. Jo no sé quina mena de predomini exercia sobre meu aquell malvat. Tant els seus afalacs d'ahir com els insults d'avui tenien la facultat de portar-me ahont ell volia.

Però els insults d'avui els trobava més cohents que mai, justament perquè descansaven sobre un fonament de veritat, i es ben cert que no hi ha res que amargui tant com la veritat crua.¡Que no servia per llop ni per ovella! Quan cert ho trobava!

Pera la vida de brètol me feu nosa aquella bondat ingènita, encara que mancada de basa moral, i pera la vida honrada'm mancava consciència de mi mateix, me mancava fe, pràctiques de família, en una paraula,

tot aquell llevat de creences, obligacions i intuïcions de finalitat, que formen l'encadenament de pares a fills i que a mi se m'havia romput, o millor dit, me l'havia romput el treball de llima sorda justament del que era ara mon carnal enemic.

Maleïa l'hora en que havia conegut a n'aquell home, però en mig de tot sentia com una recança de no haver-lo seguit, ja que no era home per anar sol.

Potser a la fi m'hauria fet a les seves grolleres gaubances i hauria fruït de les platxèries del cos, ja que los del esperit m'estaven vedades per desconèixer la clau de la seva incògnita, si es que existien pera algú.

Axis, per lo menys m'hauria estalviat de passar-me la joventut glatint rosegons i guitant al rascle, com deia ell.

Tot axó ho raonava jo més tèrbolament encara del que ho escric entre mig de rafagades sangonoses que m'entelaven els ulls i de glopades de fel que'm feien sanglotar, tot esgarrapant cap amunt pels matolls i relleixos de la cinglera.

El meu ànim era voltar ràpidament per la marrada amb la esperança llunyana de segar-li al Ibo la ventatja o seguir-li'l rastre, confiat en que pel seu estat no podria haver-se allunyat molt del lloc de la caiguda.

Si hagués tingut el cap serè, hauria arramassat una dotzena de minyons de bona cama i marcant-los-hi be'l lloc de desaparició del Esparver, se podia fer una batuda al bosc en tota forma amb alguna esperança d'èxit.

Mes estava tan desorganitzat de cervell i tan divorciat mon esperit de tota acció col·lectiva, que ni vaig recordar-me de tal cosa, apart de que tampoc vaig topar-me amb cap d'els.

Un cop dalt, vaig desfer bona part del camí de la nit passada, resseguint l'espadat per la cornisa i enfonsant-me en les marrades difícils i emboscades de Matacans.

L'afany d'avançar camí me'n feu perdre, perquè no coneixent be les tasqueres, topava amb vedrunes inaccessibles, allà hont creia que'l terrenyo era llis. Per fi, careixent d'orientació, perquè la espessor del bosc me privava de veure les muntanyes, vaig perdre la esma.

A llavors no'm quedà més remei que davallar sempre fins a la torrentera pera arribar, remuntant-la, fins a les raconades. Axó suposava encara major marrada, però era preferible a seguir rodant a la ventura per entre aquella inextricable selva.

Devia renunciar al propòsit de segar al Esparver la ventatja i concretar-me a tractar de seguir-li'l rastre.

Amb penes i treballs, fent de la torrentera camí i passant en molts indrets les gorgues aigua enllà, vaig arribar per fi a n'aquella darrera i més espantosa arruga de la cinglera hont bramulaven les cascades acalant tot altre signe de vida, quan ja fosquejava.

No vaig trigar gaire en reconèixer la fossa dels infeliços estimbats, molts dels quals jeien mig empastats sobre les roques, enrogint amb la seva sang les gorgues manses; altres penjaven mig esquarterats pels brancalls dels verns i alzines.

Vaig reconèixer l'arbre en que suposava havia l'Esparver fet el salt mortal, esglaiant-me de veure retorcit en mig de son brancatge un cos humà.

Era que aquell, tal volta amb tota la intenció, havia associat un altre a laseva sort. Ho vaig deduir de que, a més de que aquest restava encara agarrotat al brancatge amb la pròpia faixa, se'n veien els restos d'una altra que havia sigut tallada.

Al atansar-m'hi, notí amb més sorpresa encara, que aquell cos capolat com un manat de carmuxes passades per l'estricolador, encara bleixava, respirant amb un ruflet metàl·lic i acompassat, precursor de l'agonia.

Vaig reconèixel desseguida per aquell malcarat de Roig que acompanyava al Avi el dia de la topada del hostal.

La mateixa barba de fregall d'aigüera, les mateixes dents blanques darrera d'uns llavis curts de pell,

la mateixa mirada blava i freda que sempre fitava com la d'aquells retratos que, poseu-los com vulgueu, sempre us guaiten, i sobre tot aquella mitja rialla no sé si estúpida o maligna que enrabiava.

—I doncs, Malroig, ¿què us ha esdevingut avui?— vaig dir-li, espantant-me'l ressò de la pròpia veu per aquelles verticals terrorífiques.

L'infeliç no donà més senyals de intel·ligència que la concentració de la seva mirada freda com si volgués traspassar-me, accentuant aquell principi de somrís estúpid o criminal. Pel demés, segui'l ritme del seu gemegor... ¡nyieec! ¡nyieec!... i sempre lo mateix.

Vaig fer-li altres preguntes sobre l'Esparver i sobre la Coralí, amb el mateix resultat.

Sols al parlar-li d'aquesta'm semblà que sa mitja rialla's tornava més murriesca i que'l nyieec que li sortia de la gola adquiria un to més marcadament burleta. Axó m'exasperà, fent-me aixecar l'arma pel canó i amenaçant descarregar-li la culata sobre'l pit.

— Digues ara, roig de mal pel, què s'es feta la Coralí? Digues-ho o t'estenallo aquí mateix la carcassa.

¡Nyieec! ¡nyieec!— i res més, sinó insultar-me amb la mirada i amb la seva rialla de bestiola.

La culata va caure sobre'l seu pit, que ressonà com un sac ple de terrissa trencada, reixumant la sang per molts indrets sobre la ja resseca i negrosa que li empastava la roba.

Horroritzat d'ell i de mi, vaig girar-me en rodó, anant a caure mig recolzat sobre les roques del llit del torrent, sense ni recordar-me d'anar a buscar el rastre del Esparver.

Les cingleres que m'envoltaven redreçant-se gegantines sobre mon cap, retallaven finament llurs freus i punxes sobre la dèbil celístia,

sense relleus, com les dents d'una serra colossal, entorn d'aquell lloc profund, en quals relleixos hi negrejava a grops la boscúria lleugerament entelada en alguns punts per un principi de boira blavosa que's congriava en el fons de la torrentera.

El silenci fora absolut a no ser per la braó de les aigües sallentines que corrien revoltades riera avall. Semblava que'l terratrèmol d'aquella luctuosa jornada, hagués foragitat tot altre signe de vida i moviment d'aquella afrau desolada.

Sols qui lis hage tastades les grans sequedats del esperit, pot fer-se càrec de la meva situació en aquells moments en que, de boca-terrosa i amb les mans arrapades a la closca, desitjava enterrar-me sota terra pera fugir de mi mateix, com ne fugia tothom.

Sol al món, sense família, sense un amic i, lo que es pitjor, ja sense un recés de fortalesa interior hont emparar-s'hi mon esperit, més que abandonat me sentia llençat com una ròssa a podrir al fons d'una timbera.

Per una clarividència pròpia dels cervells desequilibrats, amb un cop d'ull abarcava tota la meva vida, trobant-la tota ella junyida a la influència d'una fatal voluntat, que com una mala planeta, presidia tots els meus actes.

Ella matà ma innocència de noi, secant la benèfica rosada maternal; ella havia esterilitzat la moralitzadora acció de la ensenyança del seminari;

ella, en fi, havia pervertit ma jovenesa arrossegant-me pels femers de la societat, separant-me de la gent honrada, i quan per força de la meva naturalesa, per instint, refractaria al medi ambient en que se m'obligava a viure,

començava mensava a reaccionar, entreveient un altre món més noble i digne que'l que coneixia, quan me creia lliure d'aquella potestat infernal i en camí d'una regeneració sanitosa, encara trobava medi de cabussar-me de nou en l'avenc de la desesperació.

Mentres poguí considerar a la Coralí com una víctima sacrificada al meu mal fat, sentia envers mi mateix, per la llei de la simpatia, una mena de compassió fonda, una pietat gran, que en cert modo m'afofolava i'm donava alguna resistència;

però des de que havia adquirit la certitud de la seva claudicació, de que ella, la que havia d'alçar-me del fangal en que'm rebolcava, tampoc havia sabut o volgut resistir la onada pestilent i corruptora, aquella compassió i aquella pietat,

que s'havien anat debilitant com si cada vegada me'n consideres menys digne, acabaren per fer plaça a una mena d'odi bestial.

Era'l dimoni aquell de les dues naturaleses que fins combatent-se, semblaven sostenir-se mútuament i ara s'anul·laven; era la darrera etapa d'aquell procés desesperat.

Fins l'espectacle d'aquell miserable desconegut, fill de qui sap ahont i de qui sap qui, que després d'una vida de bestia,

amb la mateixa despreocupació d'una bestia's moria, sense protestes ni sentimentalismes de cap mena, m'acabava d'exasperar per lo que m'enxiquia a mos propis ulls i esbullant-me les poques idees que'm quedaven.

Però'l seu estertor rítmic s'havia anat infiltrant de tal manera en el meu magí, com si sortís de mi mateix.

Semblava com un pèndol que marqués un temps que finia, com si fos jo mateix que agonitzés o millor dit, el meu món que s'anés acabant, esvaint-se engolit per les tenebres del no-res;

i quan després de debilitar-se paulatinament, cessà per complert, me tonguí per mort, però, cosa estranya, a llavors d'aquell cúmol de despulles,

d'aquell pilot de podridura que no era més que egoistes residus d'il·lusions i esperances fallides, ne ressortí un sentiment aïrat de rebel·lia desfrenada,

de concupiscència no satisfeta que'm feu botar contra'l cel, com si allí existís el poder que'm subjugava.

De peu dret, aixequi'ls braços a la boca d'aquell pou espantós, amb les mans crispades, amenaçadores, com si volgués esgarrapar les estrelles. Però eren tant altes ..... Deu meu, si ho eren!

mai m'ho havien semblat tant .....

i'm miraven d'una manera ..... com si reflectissin tot el cinisme d'aquella mitja rialla, que no s'havia esborrat encara del cadàver que allí jeia, i tota aquella immensitat d'espai m'aglanava amb el seu pes dejús del que'm retorcia jo com un cuc de terra sota la petja d'un bou.

Vençut, rebregat i destruïts els darrers vestigis del meu ser moral, vaig caure d'espatlles, rompent en un plor sec, sense llàgrimes, que malament podia dar-les mon cor eixarreït com un esca, barrat a la fe, a la caritat i a la esperança.

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol vint-i-tres

Completament anul·lades les facultats de pensar i de sentir segons la naturalesa humana, i fins esvaïda la idea de la pròpia existència, vaig tornar a caure en la vida vagativa d'abans, però sense la poca o molta consciència que abans encara tenia de lo que cercava.

Sols com una mena d'instint, sentia que m'afollava una certa necessitat d'embestir, de mossegar,

de despedassar a algú que comprenia era la causa dels meus mals, i respecte als vells sentiments per la Coralí tampoc havien desaparegut, però, morta la consciència per mancar d'aliment i de llums,

desfeta per complert tota idea de pròpia dignitat, havien baixat tant de nivell que, més que afeccions humanes, eren instints de bestia engelosida, portant-me a un tal grau de rebaixament moral, que sols pensat en aquell tristíssim período de la meva vida'm fa plorar encara.

Avegades, la fam me treia del bosc, fent-me arrimar als pastors i als artigaires que, compadits, me donaven un rosegó de pa o a les miserables masies, de les que'n sortien les dones pera contemplar-me amb cara de llàstima,

tot afofolant les criatures que ploraven espantades de la meva figura.

En certs moments semblava alçar-se la boira de plom que m'entenebrava i un raig d'alegria sense idea semblava invadir tot el meu ser.

A llavors, sentia ganes de cantar i de ballar, i cantava i ballava davant dels pagesos, sentint-me tot admirat de que la meva alegria no se'ls comuniqués a n'els, sinó tot lo contrari, que se'ls allargaven encara més les cares i les criatures s'espantaven més.

Allò m'exaltava, deseixint-me avegades amb improperis i amenaces contra'ls presents que en lloc d'indignar-se, prenien un posat més compassiu encara.

Un dia deguéric propassar-me en matèria grave; no recordo en què sols tinc idea que, després de molta brega, 'm vegi tancat en un corral, hont permanesquí llarguíssimes hores alimentant-me de crostons de pa que'm passaven a través d'una reixa de fusta.

En altre temps, tenia en Rafel un mastí famós com no n'hi havia d'altre en tota la muntanya pera fer cara al llop. Era un animalàs feréstec, que apenes reconeixia altre amo que'l propi Rafel, al qui estava adherit com un esclau mimat.

Quan en Rafel tornava, lo primer que feia era obrir-li la porta i a llavors era de veure l'esclat d'alegria salvatge d'aquella bestia que li botava a les espatlles amb empentes capaces d'aterrassar a un home menys apersonat que ell.

Ara be: mon captiveri i aquella retxa'm portaren a la memòria'l mastí captiu com jo, i aquella idea s'anà infiltrant de tal manera en mon pobre cervell malalt i incapaç de coordinar gaires idees,

que vaig acabar per identificar-me amb el record d'aquella bestia de tal manera com si fos ella mateixa.

Axis, quan després de molt temps s'obrí un dia la porta i aparegué en Rafel, vaig sentir un esclat de joia verament bestial i alçant-me rebent vaig dirigir-me vers ell amb ànim de saltar-li a les espatlles com feia'l mastí, mes ell repel·lint-me amb el peu,

m'acanà la esquena cruelment amb una vara de freixe que duia a la mà.

La cara de ferro i lo insòit d'aquell «Deu vos guard» del amic de tota la vida, ressonà dolorosament en la buidor de mon cor, com una maledicció dins d'una tomba. La decepció, més encara que'l dolor, me feu caure per terra, exclamant:

— ¡Rafel, tu també'm pegués?—

No sé quines inflexions de veu devien vibrar en aquell gemec d'ànima morta que encara pogué exhalar-se de entre les consumides despulles de mon ser. La veritat es que en Rafel esdevingué groc com la cera i que, llençant la vara a un reco, 's tapava amb una mà la cara.

Després, girant-se'm de nou, me digué amb to sec i contingut:

— Segueix-me, Albert.—

Sortirem a fora. A la era hi havia varies persones, que'm miraven calladament i amb compassió barrejada de recel. Un home arranjava un matxo amb una albarda; un altre tenia a la mà una forta cordilla.

Per algunes mitges paraules i per certes llambregades entre compassives i desconfiades que'm donaven, comprenguí de lo que's tractava, doncs semblava que la garrotada d'en Rafel tingut la virtut d'obrir una lluerna en mon contorbat enteniment.

Se tractava senzillament de dur-me al hospital de Girona, de recluir-me a la bogeria. Aquesta revelació'm deixà aglanat, despertant-me una desesperació fonda però impotent, tan impotent, que ni tan sols concebia la idea de revolta, lo que la feia més dolorosa.

Prou que l'havia vista d'estudiant aquella casa fúnebre i desvirondada, amb aquells corredors foscos i de parets brutes i aquelles finestres petites, altes i enretxades,

hont s'hi debatien macilents i mal aconduïts els pobres malalts del cervell, i prou vegades m'havia condolgut i fins capficat amb la sort d'aquells infeliços enterrats en vida,

per no posar-se'm els cabells de punxa sols al pensar que'm tocava per final de la meva desventurada vida anar a sumar-me amb aquelles ànimes difuntes.

Per axó, quan en Rafel se dirigí envers mi amb pas insegur, com el de qui va a executar una missió dolorosa, però necessària, vaig començar a sanglotar i de genolls per terra, amb les mans plegades, com quan de noi el mestre m'anava a castigar per una malifeta, li deia:

— Perdonam, Rafel; perdonam per pietat, que no hi tornaré més.—

Les dones començaren a plorar, els homes se giraven d'esquena pera amagar la cara i'l mateix Rafel amb els ulls llagrimejant anava i venia no sabent què fer-se.

Jo continuava agemolit per terra com el ca que espera una tunda, però que son instint de bestia completament atrofiat per la superioritat del home no'l porta a resistir-se ni tan sols a fugir,

sinó a arrossegar-se balejant el sol amb la cua i somicant com pera inspirar interès i compassió.

Per fi, en Rafel, com qui pren una resolució, se m'encarà, dient-me:

— Adréssat, Albert home, i no facis més el criatura.

Si'm promets fer bondat i no fer més bestieses,

vindràs amb mi; però si tornàs com abans a rodar pels boscós com un llop, sense menjar ni beure a riscós de devenir foll, insultant i molestant als que no t'han fet cap mal, a llavors, garrotat com un Cristo i a clot de bast te portaré hont no veuràs més el sol, t'ho juro.

Te vull al meu costat com un home ¿estàs? i a la primera que manquis...—

Encara continuà sermonejant-me, i jo, que vegi'l cel obert, me llencí a ses plantes que pretenia besar, com feia aquell mastí d'altres temps.

I aquell home original que mai m'havia manifestat un afecte exagerat i que, semblant sacrificar-ho tot a ses conveniències, havia agafat la meva causa amb una tossuderia a prova de sacrificis, me feu una vegada més la caritat de carregar amb la creu de la meva, persona.

Jo'l seguia per tot arreu com la ombra al cos; quan me deia ¡apa! ja estava dret; quan me deia ¡alto! m'aturava; menjava quan menjava ell i fins fumava quan ell m'omplia la pipa.

Me tractava sense afalacs, però amb molta consideració, i fins quan algunes vegades la minestra escassejava, ell me feia la millor i més abundosa part. Me tenia sempre a dormir en sa cambra, de primer amb algun recel, i després sense cap precaució'm feia part en son propi llit.

Algunes vegades intentarà donar-me conversa que plegava tot seguit, vegent que no'n sortia res de mon enteniment completament paralitzat, en estat de complerta nirvana, sense passions, ni reflexions, ni idea casi de la existència.

Era tal el seu domini sobre mi, que si alguna vegada, per una causa qualsevol o sense causa ni motiu, se m'iniciava un moviment espasmòdic d'alegria o d'exasperació, bastava un gesto o una mirada del amo pera que'ls nervis tomessin a son lloc.

Jo'l sorprenia avegades mirant-me silenciosament i a llavors també li clavava la mirada, mes tan sense intenció, que ell segurament al veure que no reflectava cap guspira d'intel·ligència, girava'l cap tot entristit.

Axis passarem molt temps, fent algunes estades en sa casa o en la meva, hont res me despertava cap record,

o anant pel negoci del frau o millor dit rastrejant, amb excuses d'aquest , la petja del Esparver que, segons vaig saber després, ja tenia ell esment de que s'havia escapat de la matança, encara que molt mal parat, i estava curant-se Deu sabia hont.

En una paraula, semblava que talment en Rafel hagués recobrat son vell mastí.

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol vint-i-quatre

Un bell matí de Maig sortirem encara fosc de la masia dels Plans, hont havíem fet nit, i atravessarem el Llierca per sota'l pas del Duc.

La riera portava molta d'aigua per causa de les passades pluges i tement en Rafel que seria impossible remuntar el rieral per les feréstegues gorges del pas d'en Roca sense passar l'aigua a gual moltes vegades,

m'estava consultant, igual que si parlés amb son mastí, de la conveniència d'emprendre les marrades de Lliure.

Tot just la primera llum del dia començava a posar de relleu les vertents de les muntanyes.

I, estant el cel serè, sols s'ovirava una lleugera filagarsa de núvol que's gronxava mandrosament arran de cingle per damunt del Celler de l'Ametllada, que ve a ser una depressió d'aquesta muntanya, tal com si una punyada de gegant li hagués enfonsat les costelles.

En Rafel, fixant-s'hi, me la senyalà amb el dit, preguntant-me:

— ¿Que't sembla que es allò que s'esfuma part d'amunt del Celler, fum o boira?

— Es fum o... boira,— vaig fer jo, badant com un encantat.

— ¡Au, anem!— reprenguè ell al cap de poc, quan ja casi era fosa aquella lleugeríssima taca, i tornarem a caminar.

S'anava fent dia clar; el cel era puríssim, d'un blau fosc reglaçat. La temperatura era tan flonja i agradosa que jo començava a sentir un revifament interior com si'm toqués l'alè de resurrecció que respirava lo esplèndit del primaveral panorama que's desplegava a nostra vista.

A la esquerra s'estenien les Corbateres, com un muradal immens figurant una fortalesa amb sos reductes, terrasses i marlets; al primer terme caminàvem per conreus abandonats que groguejaven com catifa de Corpus amb la florida de la llitja i la gata rabiosa.

Aquesta riquíssima nota daurada s'anava ponderant erms enllà agrupant-se en torn de les mates de godules que també en plena florida flamejaven com foguerades,

anant algunes d'elles a esclatar com bombardes als peus del puig de Molins, qual vegetació gegantina d'un verd intens s'enlairava com un cimall davant de Castell s'Espasa muntat sobre un caire com tall de simitarra.

Darrera d'ell, la negrosa boscúria de l'Ametllada, mig tapant el reclòs del Celler sobre'l que rogejaven les esmicolades cingleres com una nafra mig resseca; i per damunt d'aquesta muntanya, les espantoses verticals del salt de la Nuvia esblaimant-se amb tornassols de perla;

i més lluny encara, entre les fosques cingleres de Lliure que limitaven el quadro per la dreta, apuntaven el nas les canals d'Uja aperduades i finament enrogides per els primers reflets de l'aurora que anunciava la sortida del sol del fons del mar de Roses.

No sé per què m'ha quedat memòria d'aquell quadro de luxuriosa primavera, d'aquell aire embaumat que'm vivificava'ls pulmons, d'aquella harmonia d'exuberants colors que semblaven gronxar-se dins d'una atmosfera saturada de polsina d'or,

d'aquella xerradissa d'ocells que m'afalagava'ls sentits com un pessigolleig de mare amorosa.

Jo'n fruïa d'aquell ambient de poesia que semblava desvetllar-me quelcom d'adormit al fons de les entranyes, però'n fruïa com de frau, amb l'ànsia i trascor del ballet que guaita pel pany de la clau les esplendideses del palau barrat ales seves plantes.

Encara en les foscors del meu enteniment aclucat tornava a pressentir la existència d'una super-naturalesa, d'un món idealitzat per una vida ultra-orgànica, espiritual, accessible sols a uns sers d'escala superior a la meva;

però en l'aniquilament de totes mes passions, no ho agreujava com abans, però'm complaia de desfruitar-ne d'amagatotis, com el ca fidel de les riques olors que exhalen les viandes que ja sap que no's couen pera ell.

Fins en Rafel, aquella naturalesa refractaria a tota exquisitat, semblava va tot transformat i com si li'n arribés bona cosa d'aquell exuberant cant de vida.

Caminava satisfet, xiulava i fins a moments taral·lejava amb veu desentonada algunes cançons de la terra i de tant en tant, fregant-se les mans, deia com pera ell tot sol:— Minyons de Deu, quina matinada més maca! axó revifa'l cor.—

Al anar a emprendre la primera marrada, sobresortiren per damunt dels cants de l'ocellada'ls picarols d'un remat de cabres i la veu joiosa i metàl·lica de la seva pastorel·la que entonava harmoniosament muntanyenques corrandes.

— Sents com refila la Dindarella?— feu en Rafel, mig girant-se;— sembla talment que fins els rossinyols se parin pera escoltar-la.—

Al cap de poc, ens trobàvem sota la llisera hont la Dindarella, amb la filosa engallada i la mà dreta fent dansar el fus, esplatjava la seva alegria cantant dreta damunt d'una pedra, com una cogullada dalt d'un terròs.

— ¡Visca la Dindarella!— cridà en Rafel, alegrament encarant-s'hi.— ¿Que ja tens galindó, que tant refilàs, maca? — Axó pla!— feu ella també joiosament.— Faig crida per si'm surt.

— Doncs, aquí'n tens un que, si no't fes mala astrugància, poc se faria enrere;— digué ell, plantant-se amb afectada fatxenda.— ¡Alsa, pom de flors!

— Se coneix que no us sent la vostra Muònica, que no les malvestaríeu axis les amoretes;— tornà ella rient.— Aneu allà, conco!

—Què vols dir de la Muònica? i que no's pot morir o plantar-me de semblant faisó? i que no es de prudència buscar-se una poma per la set?

i tu ho ets be una poma camosina, batua'l drac! una moixina refistolada com un esquirol; ja't diuen be la Dindarella, rossinyol cantaire ¡diguem que sí!

— Es que no li escauria la Dindarella a la gola d'un marrà; li anirà millor la borromba.

— ¡Mireu la patarrella! ¡Ha ha ha ha ha!— feu en Rafel girant-se'm i rient de gust,— mai cap mossa m'havia servit una carbassa tan ben amanida.—

Després, tornant a ella.

— Be, poncella,— li digué,— veig que tens el tel ben trencat, però ja n'hi ha prou de blaga; bàxa, que t'haig de donar un recado.—

Ella's resistia, tement una bromada; mes a la fi, veient la insistència d'en Rafel, baixà tot continuant la tarola, seguida del seu ca. S'atansà poc a poc tot dirigint-me a mi de gauxell llambregades receloses, mentres son gos venia a ensumar-me com si los de la seva casta.

— Diguem, eixerida,— li feu en Rafel quan la tingué a prop,— ¿qui te més gana, tu o les cabres?

— Au, enllà, jan fuma!— feu ella regirant-se per marxar, tot fent-li gonyes.— Ja m'ho havia pensat que m'ho dèyau per folga.

— No, no, escoltam,— feu ell amb posat d'agafar-la; mes ella, armant-se amb la filosa:

— Mans curtes, eh!— li digué,— o us estacaré un truc.

— Escoltam, dona,— repetí ell posant-se serio,— prou de barloca, que va de veres, ¿a quina hora engegués?

— Va com va; avui ja era fora abans de trenc de dia; com que tinc de tancar a les vuit per mor de la munyida... — Digues, i deus mirar al cel per si dona senyals de pluja ¿oi?

— ¡I ara! a vos què us fa? ja hi tornem?

— Va de serio; be ho deus llucar si'l Bestracà porta caputxa, si'l Bassegoda fuma amb pipa, si les fondalades de Brui sospiren... tots els guardians fan lo mateix. Que va que avui has vist una filagarsa de boira part d'amunt del Celler.

— Avui i altres matinades també,— feu ella després de fitar-li la mirada i amb un posat un xic encuriosit.

— ¿Veus, dona? doncs, també l'hem vist nosaltres des de dejús del pas del Duc; oh, i que disputàvem sobre si era fum o boira ¿que't sembla a tu que era?

— Fum o boira,— feu ella mig rient amb mueca, com si hagués sentit la meva resposta de llavors.

— Es lo que nosaltres hem dit; però a tu que ho has vist altres dies, què te'n apar?— digué ell amb insistència estranya.

— ¡I ara, a mi que'm fa!— feu ella rient i fent posat d'esmunyir-se,— aneu-ho a veure, i si era fum be prou trobareu la cendra.— En Rafel la retingué amb el posat i insistí:

— Però si tu creus que es fum, com s'explica; jo no sé pas que hi haja carboners, ni artigaires, ni escapia-dors... i de bandolers... des de la estenallada de Bruis o se'n canta gall ni gallina. Ademés que allí no hi ha cau, ni tuta, ni una mala caserna...

— S'ho sap si n'hi ha;— feu la noia per tota resposta.

En Rafel baixà més la veu i des de aquell moment no vaig sentir res més.

Semblava tenir subjecte a la noia a una seria confidència i ella, ara seria, ara riallera, contestava amb poques paraules, com si les hi arranqués amb ganxo, regirant-se sovint com si volgués esmunyir-se.

Els detalls de tota aquesta escena els ha reconstruït després mon magí, perquè a llavors escoltava i sentia com qui sent ploure; sentat damunt d'un roc, m'entre tenia jugant amb el ca com si fossim germans.

Però recordo be que la vista d'aquella joveneta, menuda, esparpillada i escaienta, me despertava com un confús record agredols d'altra figura consemblant. Bona cosa estigueren els dos parlant, fins que la noia logrà escabullir-se, mentres que en Rafel en veu més alta li deia:

— Ah, gran polserera, com t'ho tenies calent tot axó!

— Encara mai n'havia set preguntada;— respongué ella. I tot guimbant cap amunt, aclamava al gos aquissant-lo vers les cabres escampades pel terme, fent ressonar sa veu metàl·lica per la encontrada.

— Musti, volta la morena; ara la bigarra passa per dalt; musti, dalt, dalt, dalt, dalt, pízcalaaaa .....—

En Rafel vingué amb mi i encarant-se'm amb cara animada, me digué a mitja veu:

— Fum i no boira era lo que veiem ¿sabes?—

Jo vaig mirar-lo com qui ve del hort i ell, reflectint-se, donit per acabada la conversa, arronsant les espatlles i dient mentres se carregava'l retaco:

— ¡Au, anem!—

I desfent bona part del camí fet, no pararem de caminar fins arribar a una masia grossa.

Allí en Rafel se tancà amb l'amo de la casa, quedant-me jo badoquejant per la porxada sons que ningú'm digués feste ensà ni feste enllà.

Després sortí mentres l'amo s'arranjava a peu de marxa, ell me digué que jo'm quedaria allí fins a la tarde, en que vindria a buscar-me. M'encarregà en gran manera que fes bondat, que no inquietés a ningú i que no'm mancaria res.

Jo vaig veure'l partir amb aquella recança del gos que veu marxar al amo, però amb la inconscient i ben infiltrada idea de que devia obeir ses ordres.

En efecte, res me mancà. Los dones me serviren esmorzar i després vaig posar-me a jaure al sol com un ca desfeinat. El coll me dolia molt i sentia una pesantor al cap que'm feia aclucar els ulls.

A mig dia'm serviren dinar i, en acabat, vingué jaure de nou amb les mans aprestades a la gargamella, hont somniava que hi tenia un llop arrapat.

En sent a mitja tarde's presentà un minyó prou conegut meu, dient-me que'm venia a buscar de part d'en Rafel que'ns esperava cap a la Riera d'Escales.

Partirem i sens canviar paraula caminarem més d'una hora i mitja, fins que trobarem a en Rafel junt amb altres individus armats, entre els una parella de mossos de les Esquadres, part d'amunt del pas de Prius.

En quant ens ajuntarem, en Rafel prengué un fusell, que prou el coneguí, perquè era'l meu, i entregant-me'l, digué:

— Té, Albert, aquí tens la teva arma, carregada i encepada. Avui veu al llop; te posaràs al agoit allà hont te diré i en quant el tinguis a tret, viva Deu! ..... que'ls ulls no't fassen pampallugues. T'ho vaig prometre i t'ho tinc.—

Igual que Samsó, que diu que tornà a recobrar amb la cabellera la força perduda, al recobrar jo la meva arma'm semblà recobrar bona part de les meves energies d'abans.

Tornaren a rebrollar en mon cor les rancúnies mortes o dormides i clapes de sang passaren com llampades davant de mos ulls. Quelcom d'axó's degué traslluir en mon exterior, perquè en Rafel encarant-se'm, afegí:

— I que hi hagi seny ¿eh? perquè t'hi va la pell.—

Deixarem la riera, emprenent costa amunt cap al Celler, caminant bosc a través enginjolant-nos polit a polit entre alzines centenàries i moixals impenetrables. La colla s'anà reduint per parelles que a dreta i esquerra s'escampaven a prendre punts.

Quan quedaxam ja sols en Rafel, els mossos, el minyó que vingué a recollir-me i jo, érem ja a les envistes del Celler i allí'ns pararem bona cosa pera donar temps a que les parelles escampades arribessin a llurs punts de parada.

Després caminarem encara mig quartet i en Rafel, senyalant-me un petit corregai que desembocava de la gran depressió de la muntanya:

— Tu't quedas aquí amb el teu company; el llop, si no queda al jas, serà sens dubte per aquí que buscarà sortida! Docs, ull viu i bona sort!— i desaparegué amb els mossos entre la espessura.

Ja començava a llustrejar i la selva prenia l'aspecte misteriós de les soledats al caure'l dia. Jo estava en una mena d'inconsciència estranya que, no obstant, no'm permetia perdre cap incident ni deixar de desxifrar cap de les remors que del sota bosc se desprenien.

Sentia una mena de rabior fonda que'm feia frisar el moment de poder botar com una pantera sobre la presa; però amb tot, aquesta presa, en l'estret camp de la meva imaginació, no prenia una forma ben definida de bestia o de persona.

Passaren llargs moments d'espera sense que amb mon company ens creuéssim paraula xica ni grossa; els dos, arraulits al peu d'una soca, escoltàvem atents, quan ja'ls ulls començaven a perdre la forma dels troncs més llunyers.

Per fi s'aixecà una vaga remor, allà lluny, cap a les profunditats de la vessant al peu de la cinglera, sonaren alguns trets i entre l'alabrai de crits inintel·ligibles se percebí clara una veu que deia:

— Talaia avall, els del còrrec!—

Ens posarem de peu i passaren encara alguns minuts sense que poguéssim orientar-nos. Després se sentí cap a nostre indret un rossegall de verdisses, com el rastre d'un sanglar encalsat, cap a la dreta un poc amunt.

Vaig dirigir-me cap allí corrent, mentres mon company me cridava: — ¡No'ns moguem d'aquí! es el còrrec que hem de vigilar.—

Però'l meu instint de gos me portà dret a la trajectòria que duia la peça. Vaig esperar-la en una petita clariana i allí'ns toparem tu per tu, quedant-nos parats, estemordits, com horroritzats de mirar-nos l'un al altre.

Ell caminava a grosses batzegades com un aireferit, obrint-se pas entre les verdisses amb la empenta de un allau, tot deixant-hi un rastre de pellingos de roba i de carn.

Duia unes barbasses caragolades a badies que penjaven d'una cara reduïda a la pell i l'os, com una mòmia de frare caputxí.

Dins de les conques de sos ulls, que de tan foscos semblaven buidats, hi ballaven dues guspires de foc i amb ses mans de calavera armades amb ungles d'esparver empunyava, amb la esquerra un buscall amb el que s'ajudava pera fer el saltiró i amb l'altra'l retaco engallat.

Brevíssims instants durà nostra suspensió.

— ¿D'hont surts?— digué ell amb veu que li baumejava dins del pit.

— ¿Hont vas?— vaig fer jo casi al mateix temps. — Al infern i tu al darrera meu!— va respondre amb veu sinistre, ensems que engaltant-se simultàniament les dues armes, ressonaven els dos trets en un mateix barbol.

Vaig sentir que l'arma'm desapareixia de les mans feta estelles amb una sacsejada forta que'm feu trontollar,

i per entre'l fum de la pólvora vegi al Esparver que també esgarrapava per no caure, i'm llencí sobre d'ell, començant els dos a rodar a capgirells per damunt de la gleva.

Aviat vaig poder aferrussar-me-li al coll, començant a rosegar-li la carn amb una força inconcebible; me sentia més gos que mai, i l'esfrimolar entre mes dents aquella carnassa dura com sola, 'm produïa una sensació de plaer intensa enterament pròpia de les besties.

A poc sentí als polsós el refrec d'un canó de fusell que s'introduí en la boca bleixanta del meu enemic; després, un retrò que feia esclatar quelcom si fos un carbassot podrit, semblant-me que era'l meu propi cervell que's desfeia amb un xarbot de fang;

després... res més...  el meu ser quedà desfet, com engolit per les tenebres del no-res.

Fi del capítol

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Capítol vint-i-cinc

Una tenebra impenetrable, un silenci absolut i una buidor immensa envolcallaven mon esperit sepultat en les negacions del no-res.

Poc que tinc consciència de lo que va durar aquell estat, perquè les tenebres, el silenci i el baucis, signes de mort, anul·len la idea del temps que es el darrer signe de vida,

ni tampoc tinc idea de per hont se filtrà en aquell caus una porció microscòpica de llum que dissolent-se en aquelles tenebres les tornà en grisalla fosca com besllum de nit d'hivern, ni de com, ponderant-se aquesta essència il·luminosa, com les nebuloses en la formació del món,

formà taques grises que dansaven estranyament per l'espai fins a conglomerar-se en una sola de major potència que, fugint sempre de la visual, resseguia una òrbita majestuosa a mon entorn.

I aquella taca, semblava prendre formes positives com de signes cabalístics indesxifrables pera una intel·ligència majorment atrofiada com la meva, per més que sentia iniciar-se en mon ser com una voluntat rudimentària de penetrar-los.

Anys, sigles, potser, d'evolució penosa'm semblava que representava guanyar camí en la revelació d'aquell enigma, revelació que pressentia, que desitjava i fins que perseguia amb una obsessió de cervell enfebrat, però que la falta de pressió del medi ambient en que'm debatia,

engendrant sols unes ànsies malaltisses que amb tot pesaven dolorosament sobre ma consciència embrionària, no'm permetia assolir sinó per modo lent i mesurat.

Poc a poc, no obstant, anava prenent nova forma aquella taca cabalística i la idea començà a apuntar entre la enravessada xarxa del enigma, idea representativa de una forma humana. Era ella.

¿Qui era ella?

Jo ja no ho sabia; sols trobava que aquella forma s'identificava amb quelcom que jeia mort dintre meu; que s'emmotllava amb algunes de les despulles d'allò que abans en mi vivia, com la forma del poll acabat de néixer s'ajusta encara a les clofolles del ou que l'ha emmotllat.

Però a mida que avançava la gestació d'aquella idea, semblava irradiar sobre'l meu cervell una major energia que tornava en major accelerament del período evolutiu de aquella.

Després de la vista, començà la reacció del sentit del oido;

de primer, era sols una munió de sons indeterminats que comprenien des de la confusa braó de la cascada fins al estrident metàl·lic ressò del rotllo de la iglesia que arribaven de quan en quan a ponderar-se fins a formar la paraula ¡Albert!

que jo tampoc comprenia lo que significava, però que l'esquifinyai de consciència que se m'estava formant, recollia com a pertinent a la idea que'm subjugava;

per fi entre la buidot del espai, alguns cops sentia contactes que semblaven coadjuvar a la obra de resurrecció que tan treballosament s'estava realitzant;

i la idea acabà per aparèixer, encara que confusa i disfumada potser per falta material de llum o tal volta deficiència dels òrguens destinats a apreciar-la.

Era la Coralí que tenia al davant.

Una volta precisada la formula que obrava'l miracle de ressuscitar les meves potencies mortes, semblà que aquestes caminaven dretament vers la plenitud de llurs ideals.

Recordo haver recollit no sé hont una llegenda estranya que arranca de les foscors de la mitologia índica; se refereix a n'aquells temps en que les pestes assolaven aquella terra cobrint els camps de morts, pitjor que les més cruents batalles.

Suryà, divinitat representida per el sol, se condolia de tanta matança i volia posar-hi remei retornant la vida a tants infeliços; però Agni, que es el foc, i Indra, que es l'atmosfera, se negaren a coadjuvar a la piadosa obra del sol, i aquest,

no atrevint-se a posar-se de cara als seus companys de trinitat, facultava a la seva filla, la lluna, pera que es lo que pogués, i aquesta de nit pretenia vivificar els cadàvers descompostos que cobrien el sol.

Però, aquests mancats del alè Agni, que representa la vida espiritual, i del d'Indra, que representa la corporal, sols contava amb l'impuls del seu pare, el sol, que representa la potència reproductora, les passions carnals.

A llavors, exèrcits innombrables de cadàvers corromputs, amb les carns mig rosegades per les feres, se despertaven sols per ses passions innobles i, sense deixar de ser cadàvers, s'entregaven a danses estranyament esgarrifoses i a les més espantoses bacanals.

De la mateixa manera jo, mancat d'ànima i mancat de cor, semblava ressuscitar sols per la matèria. Tornaren a reinflar-se les passions, tornaren les immundes cobejances, però no tornà ni un fil de sana raó a imposar-se als impulsos de la carn podrida.

L'acció restauradora de la meva estimada no's retrotreia més enllà de quan jo l'havia donada per prostituïda en braços del Esparver i sos companys.

Ses fesomies xuclades i malaltisses me donaven be idea del balafi de la seva joventut,

son somrís dolorosament contret me semblava una vella i gastada formula posada estudiosament al servei de la seva vida de depravació, i la sol·licitud en cuidar-me, com una servil adulació al deu èxit.

Es clar: de primer, quan l'Esparver triomfava i lluïa, la Coralí era per ell; després jo vaig vèncer al Esparver i fou pera mi; tornà ell a guanyar-me ventatge i altra volta sigué tota seva i dels seus.

Ara, jo havia vençut per segona vegada al Esparver i, com entre'ls salvatges el capdill triomfant guanya per aquest dret totes les esclaves del vençut, venia la Sultana a rendir homenatge al vencedor.

Per intuïció arribava a comprendre que'm trobava en alguna petita masia perduda al mig del bosc, hont m'haurien deixat els meus companys per set la més propera al lloc hont se resolgué mon plet amb l'Ibo, quals carns me semblava sentir encara carrisquejar entre mes dents,

i axis m'explicava que, faltada la Coralí del recés del seu protector, s'hagués arrimat amb mi, tractant de guanyar-me la voluntat.

No'm deixava mai, entrava i sortia de ma cambra, trista i fosca, enllumenada sols per un petit porticó de la finestra sempre tancada, passant llarues estones sentida al capçal del llit.

Per lo demés, la casa semblava casi sempre deserta, per estar sens dubte la gent ocupada en les feines del camp.

De tant en tant se sentien remors i veus en la peça immediata, que seria la cuina, i de tant en tant apareixia al llindar de la porta un cap que mirava a dins i se'n tornava sens dir un mot.

Llevat d'una dona vella que ajudava a la Coralí en certes feines, sempre era ella que'm servia mirant-me amb ulls desficiosos i tapant-me amb la mà la boca si anava a parlar, circumstancies que, d'acord amb el meu estat d'ànim, traduïa jo per formules de seducció.

Amb tot i la desfeta que'ls darrers temps havien causat en la figura de aquella noia, abans fresca i roja i ara emmorenida i malaltissa; amb tot i que havia perdut aquell garbó en el vestit, presentant-se'm esllanguida i endolada,

i que aquells cabells abans estufats i brillants com ala de corb, eren ara llisos i descuidats; encara quan la contemplava amb mos ulls gelosos, trobava que'm removia la carn i que era un rosegó ben aprofitador.

En alguns d'aquests cassos, sobreeixint-me'ls interiors desitjos, la interior luxúria, se'm deslligava la llengua i li parlava... no sé de què li parlaria,

que ella alçant-se procurava tancar-me la boca pregant-me que callés i, sortint-se de la cambra, s'abstenia d'entrar més que lo precís pera servir-me aigües i remeis.

Axó acabà per donar una nova virada a les meves bestials reflexions, prenent peu dels retrets del Esparver quan me deia que no era bo per llop ni per ovella i que tirant per ase havia d'acabar boig.—

Es vist,— me deia jo,— que amb mi tothom s'hi creu amb dret, fins aquesta mala pua que un temps jugava amb mi fent-me pretenir lo que després prodigava a tothom i avui encara sembla que vulgui acabalar lo que ja no te cap valor .....—

i per aquest camí, vingué donar tortura al poc magí de que disposava, tot a la mercè de la carn, sense que per en lloc vingués una espurna de raó sana a posar fre al maligne esperit que'm corsecava la carn enfebrada.

La mina s'anà carregant. Un dia, l'absolut silenci que regnava en la casa denotava que era deserta. Sols la Coralí feinejava per la cuina i de quan en quan entrava atansant-se fins a mon llit.

Potser la mateixa mala intenció del projecte que covava'm feia aparèixer més sossegat, per lo que ella's mostrava confiada, fent-me alguna que altra pregunta i dirigint-me algun amorós somrís que m'acabava d'encendre'ls apetits.

Un moment en que ella havia sortit vaig provar de posar en moviment mos membres entumits, que respongueren millor de lo que era d'esperar després de tant temps d'inacció.

A llavors la febre demoníaca que interiorment me devorava pujà de punt i, llençant les robes d'una revolada, vaig saltar del llit.

La remor inusitada atragué a la noia, que al veurem en tal estat, llençà un crit.

— Què fas, desventurat! ¿Què vols morir-te? ¡torna al llit, Albert, per Deu!—

Intentà obligar-m'hi, però jo vaig posar-li la grapa a sobre. Que tal devia ser el meu posat, que la noia esfereïda's feu enrere vers la porta; mes jo, amb una llestesa que ella no podia esperar-se, vaig guanyar-li l'acció tancant-la amb clau i llençant aquesta sota'l llit.

A llavors, igual que una bestia gelosa, tirant-me sobre d'ella, vaig atreure-la amb una força a la que ella inútilment tractà de resistir, bolcant-la damunt del llit, ensems que ella, pugnant com una víctima, exclamava:

— ¡Verge del Coral, empareu-me!—

Una terrible fiblada semblà partir-me'l cor; una sensació acudíssima penetrant-me per entre dues costelles invadí tot mon ser posant en vibració tots mos nervis, arribant el paroxisme del dolor a produir-me un esvaïment de cap fins a perdre'l món de vista.

Fou sols curts moments; al revenir-me'm trobava de peus a terra estontolat sobre la màrfega i sentia un doll de sang encesa que, lliscant-me pel cos avall, s'escorria per terra.

En mig del greu dolor que encara'm doblegava, sentia una mena de sensació benfactora com la del malalt a qui'l doctor d'un cop de llanceta ha rebentat un tumor ple de posterma.

Aquesta sensació benfactora semblava afetar directament el cap, qual potència se m'aclaria com si despertés d'un pesat son.

A llavors vaig adonar-me de la pobra Coralí que, de genolls en terra i amb la testa alta, semblava parlar al cel.

En les mans a l'alçada del pit, en actitud d'ofertori, hi tenia un punyal tot sangonós, aquell mateix punyal que jo vaig regalar-li un dia i que jo mateix vaig presenciar quan el feia passar per les mans de la Verge del santuari del Coral.

Estava descolorida, esblaimada com un desenterrat i la cabellera se li havia estufat com enferrissada d'horror. Va recordar-me aquell altre jorn que, en circumstancies consemblants, jo vaig fer-li d'àngel de la guarda.

Com a llavors, també duia la còfia de gairell i la roba espellofida i desfardada per la lluita, però axis com a llavors en sa desesperada excitació s'hi notava una veu de protesta com de fera burxada,

ara era més be la imatge dolorosa d'un cor aclaparat per la immensitat del darrer sacrifici.

Sos llavis se movien penosament tot parlant de cara enlaire, com un penitent in articulo mortis.

—¡Verge Santa!—deia,—ja sabeu Vos que no era pas per ell que duia aquesta eina, sinó per l'altre.

De les embestides del enemic me n'haveu salvada Vos per vostra gracia, i de les del estimat heu volgut que me'n lliurés per mi mateixa, potser perquè bevent fins la darrera gota del càlzer de l'amargura, me fes més digne de Vos. —

N'hi havia tanta d'amargura en sos ulls amarats, era tan punyent el tremolós accent de sa veu i era tan horripilant tot el seu posat, que a mi semblava despedassar-me l'ànima.

I la sang que seguia escolant-se'm per la ferida, malgrat la pressió que feia amb la mà pera deturar-la, desenfarfegant-me les entranyes, semblava deixar-les pera son funcionament amb una llibertat que mai havien tingut.

El cervell sobre tot, amb una elasticitat desconeguda, semblava vibrar com una copa de cristall, reflectant les idees amb la transparència del diamant.

Tota la meva trista historia, la enormitat de la meva conducta, tot se'm feia present amb una puresa de contorns verament admirable.

A llavors, entrant en comparances, vaig començar a comprendre que per grosses que fossin les meves desventures, encara hi havia un ser pera qui ho havien sigut molt més.

A llavors vaig midar la gran distància que entre jo i ella hi mediava,

trobant que eren poques i merescudes les meves penes davant de les seves incommensurables, i per primera vegada una pietat immensa vers ella invadí'l meu ser; per primera vegada de la vida vaig treure'ls ulls de les pròpies necessitats pera condolir-me de les necessitats agenes.

Doblegant-se'm les cames, vaig trobar-me aviat de genolls sobre ma pròpia sang, allagant els braços vets la noia que continuava pregant en dolorós èxtasis.

—¡Coralí!— vaig cridar-li, i ella tota's commogué com una víctima que pressent un nou atac.—¡Coralí!

no temis, que ja soc curat; el meu cos, purgat de la sang endimoniada pel mal esperit, ha obert els ulls a la veritat; ni ara, ni abans, mai he estat digne de tu, però fins ara no ho he comprès;

amb la mort me dons la vida i te'n sento ben grat, perquè val més un instant de llum que tota una vida de tenebres; perdonam i encomanam a Deu i compadeix-me com jo't compadeixo a tu.—

I entre mig de les boires que m'entelaven els ulls, encara la vaig veure que venia a mi i'm mirava amb els seus grans ulls negats en plor;

vaig mirar-la sobre'l pedestal de ses desventures, sublimada per ses virtuts, condolint-se de mi infeliç a qui les mateixes desventures, per falta de virtuts, havien precipitat ai fons del abim;

la vaig veure sorgir immaculada d'entremig dels xarbots de llot amb que tots, fins jo, el seu estimat, havíem volgut cobrir-la;

vaig adorar-la des del fons del cor com un ser sobrenatural, reflexo d'una divinitat en que començava a creure.

Comprenia que havia de deixar-la, però ara que la mirava amb els ulls de l'ànima no'n sentia recança com quan la mirava amb els ulls de la carn, perquè entreveia la esperança de fermen digne un cop deslliurat de la podridura del cos.

La seva compassió no'm mortificava com en altre temps, ans al contrari m'enternia arrancant-me dolls de llàgrimes, d'aquelles ditxoses llàgrimes que no havien pogut brollar mai del meu cor asserreït per l'egoisme i les contrarietats mal suportades.

I les potencies se'm tornaren a cloure com els pètals d'una sensitiva que ha esclatat uns moments a la llum del sol, arrestant-me de nou a la inconsciència del no ser,

però no com abans entre baucis tenebrosos i retrunys infernals, sinó envolcallat de celísties lluminoses, dolces harmonies i rufagades d'oreigs primaverals.

Encara vaig sentir una dolça pressió sobre la ferida del cor, que'm feia be.

Després, una veu que a cau d'orella'm cridava per mon nom; i com en somnis, una rosada de gotes tèbies que'm queia damunt de la cara, i sobre'l front el pessigolleig d'uns llavis com de mare amorosa; i després ..... res més.

Fi de la novel·la
31 Gener de 1902

Aquest és un enregistrament de domini públic per a LibriVox[[.|| punt ]]org.

La Punyalada
de
Marià Vayreda

Llegida per Joan Pujolar

Prefaci de Josep Franquesa i Gomis

[[.||gong]] [[.||pe]] [[.||pef]] [[.||pef]] [[.||rri]] [[.||keki]] [[.||keki]] [[.||keki]] [[.||keki]] [[.||keki]] [[.||keki]] [[.||keki]] [[.||do]] [[.||do]] [[.||do]] [[.||rrak]] [[.||fi]] 
Advertència preliminar

Poc s'ho figurava l'autor de «La Punyalada» que sa novel·la havia de ser llegida pel públic tal com ara surt.

No feia pas gaire que l'havia terminada de primera intenció i que la retocava per donar-li forma definitiva, quan una malaltia terrible li prengué la ploma de les mans i deturà la feina de correcció i de llima que son instint d'artista amb tant acert li havia fet emprendre.

Fou una malaltia ben traïdora, tan traïdora que amb tot i que, segons los metges, duia fatalment la mort a son costat, ni molestava amb sofriments gaire marcats, ni exigia del cervell altra privació que la d'un prudent descans intel·lectual;

i justament per axó'l pobre d'En Marian Vaireda, desconeixedor complert de son estat real, se dolia de tan monòtona inactivitat i li trigava l'hora de poder continuar la reforma de sa novel·la i la esporgada que ja hi havia començat.

Cada visita que li fèiem los amics que anàvem a veure'l a la espaiosa sala del Hospital del Pilar, ahont sa consternada família l'havia portat desd'Olot pera ensajar nous tractaments i conèixer noves opinions facultatives,

era un espectacle trist i amarguéssim del que se'n sortia amb lo cor ben negre.

Mentres los que tenia a son entorn feien esforços imponderables pera disfressar lo neguit que'ls rosegava,

lo malalt serè, tranquil, amb lo seny ben clar i fins més animat i més comunicatiu que mai, se complaia en comunicar les supressions que pensava fer en son llibre o'ns entretenia amb la indicació de nous projectes literaris.

Sa bona esposa, sobre tot, sostenia una lluita verament sobrehumana.

Ella, l'amiga fidel que tanta intervenció havia tingut en ses glories d'escriptor, dona de gran imaginació i de gran cor i per lo tant enemiga de tot fingiment,

se veia condemnada a ofegar les llàgrimes i a mostrar-se ben serena, mentint esperances, inventant encoratjaments i simulant millores, fins que al deixar un moment a son espòs, rompia, amb les exclamacions de son dolor per la desgracia que s'atansava,

aquella impossible tensió del esperit.

I mentrestant, la pròxima víctima, ben lluny de pensar en la desolació que'l voltava,

seguia repassant amb la memòria'ls capítols de sa darrera novel·la i volia saber l'efecte que'ns produïen aquells episodis plens de trabucaires i lladregots i aquells passatges plens de crims i horrors i escenes de carnatge.

La mort vingué, com havien predit los metges, no molt després d'haver retornat En Vaireda a sa llar benvolguda.

Lo darrer d'aquells germans, que han sigut la més alta representació de la vida moderna d'Olot en l'art, la ciència i la literatura, moria també com los altres al bo de sa producció i quan amb major delit i amb major força's disposava a treballar.

Sa darrera novel·la no pogué, doncs, sofrir la revisió que ell tant desitjava. Tal com la deixà son malaguanyat autor, quedaven sols corregits degudament i enllestits del tot los vuit primers capítols, que l'olotí N. Planadevall tenia ja impresos, formant set fulls.

Quedava també retocat lo novè i a punt d'anar a la impremta. Des del X, lo manuscrit va ja sense modificacions.

Lo Director de la Il·lustració Catalana demanà al cap d'alguns mesos a la viuda de En Vaireda, Dona Marià del Pilar Aulet, l'original de la obra pera publicar-la en son periòdic,

i aquesta senyora'ns feu a n'En Francesc Matheu i a mi l' honrós encàrrec de repassar-la, autoritzant-nos perquè, ja que son espòs no pogué fer-ho, en los capítols inèdits talléssim i cosíssim a la mida del nostre gust.

Llegida detingudament la novel·la, nosaltres hem de confessar que no'ns sentirem amb cor per fer-hi ni la més petita esmena,

i no volguérem posar la mà en aquelles planes en que es un fill de muntanya qui parla i qui pinta amb tal art i descriu amb tal domini, que cada retoc que hi fes un estrany semblaria una profanació.

Axis, doncs, tal com quedà ha anat a honrar les planes de la Il·lustració Catalana (sens altra supressió digna de set notada que la del pròleg) i axis la donem avui, i ja del tot complerta, en lo present llibre;

i En Matheu en la correcció de les probes ha portat l'escrúpol fins al punt de respectar algun buit que ha trobat en la indicació de llocs i fins a copiar literalment les paraules de redacció dubtosa.

I, ben mirat, les prevencions del bon Vaireda no eren pas justificades. Potser sí que tenia raó al dir que la darrera meitat de la obra guanyaria en interès alleugerida d'algun capítol, però no hi ha cap perill de que tal com va quedi desmerescuda la importància del conjunt.

I encara que'l perill hi fos,

hi ha tanta veritat en l'estudi psicològic dels personatges, tan fonda impressió de la naturalesa en les descripcions, i, quan altre no, tanta riquesa d'estil i de llenguatge, que sempre pagarien de sobres la lentitud que pogués trobar-se en lo curs de l'acció.

De tota manera, sense conèixer ben be'ls intents del autor, era impossible que ningú que l'estimés, al veure una obra tan ben teixida, gosés treure-hi ni afegir-hi un fil;

però tal impossibilitat no ha produït altre mal que'l d'haver contrariat al pobre Vaireda, encara que aqueixa contrarietat, prou expressada per ell en la seva malaltia,

anava sempre seguida d'aquella submisa resignació que era la gran virtut distintiva de la seva ànima tan generosa i tan bona.

«La Punyalada» es la obra literària superior d'En Vaireda.

Vigorosament concebuda, amb l'alenada salvatge que tota ella respira i amb lo tirat aspre i ferreny de son argument i dels llocs ahont passa, porta un braó desconegut en los altres llibres del autor i fins representa un esforç en sa naturalesa d'escriptor suau i tranquil,

esforç no sense perills dels que sols son temperament d'artista de debò lo fa sortit victoriós.

Lo lloc de l'acció es l'alta Garrotxa, allà per les escabrositats del Bassegoda, niu de facinerosos i segrestadors coneguts amb lo nom de trabucaires, que la guerra carlina deixà com a escorrialles pels anys que corren des del 1840 al 45.

La trama de la obra es senzillíssima.

Dos antics companys, d'aficions semblants, encara que de caràcters molt oposats, l'un, l'Ibo, fred, cínic, valent, malentranyat i temible festejador i seductor de dones, lo que li val lo sobrenom de L'Esparver;

l'altre, l'Albert, bo, generós i no gens cobert, encara que fàcil de desviar-se i de caure en los vicis per encongiment del esperit o per curtedat de geni en saber resistir-se a estranyes influencies,

viuen en estretíssima amistat lligada primer per uns mateixos estudis de noi i després per una mateixa idea desenfeinada i aventurera de facciós i de contrabandista.

Amistat tan llunyana i tan ferma, que per part del Albert se tradueix en una verdadera suggestió exercida damunt d'ell per l'Ibo, sols era possible que la trenqués una dona.

I axis succeeix: La Coralí una xicota fresca, viva, enjogassada, potser una mica fluixa de cervell, però gelosa de sa dignitat i coneixedora per instint del home en qui pot confiar,

es la encarregada de treure al Albert de sa vida de desordre i aqueix, en efecte, s'entrega a la seva adoració amb tot l'apassionament propi dels caràcters encongits i reconcentrats.

Però la filla del moliner de Balasc, encara que alegroia i riallera i franca, los mals temps que corren l'han ensenyada a mostrar-se una mica feréstega i recelosa.

Un dia, quan al bo de son festeig idíl·lic amb lo Albert, visità la ermita del Coral, vol que son estimat la firi d'un punyalet, i perquè la ben defensi si'l cas arriba, 'l fa tocar per les mans de la Verge entre les medalles i 'ls rosaris.

Enemistats los dos companys per causa de la Coralí, l'odi esclata entre ells amb una violència esfereïdora quan l'Albert la sorprèn al bosc debatent-se contra les urpes de Lo Esparver que l'ha escomesa bestial i traïdorament.

L'Albert l'ha salvada, però no sense una lluita encesa per la gelosia, de la que'ls dos rivals ne surten esgalabrats, ni sense que l'Ibo's retiri vomitant juraments de venjança i imprecacions terribles.

No passa gaire temps que, al arribar l'Albert al molí de Balasc, lo troba cremant, assassinat lo moliner, i desapareguda sa promesa, robada pels trabucaires dels que l'Ibo s'ha fet ja'l capità. L'Esparver s'ha sortit amb la seva.

I des de aqueix punt, trenat ja'l nus de la acció, comença'l llarg calvari del infeliç enamorat i tot l'interès se tanca en la persecució fatigosa, interminable i lo que es pitjor, sense cap fruit, dels avorribles criminals.

Los incidents de la lluita son abundants, les topades sovintegen, la partida organitzada pels perseguidors treballa amb molt coratge, però l'Ibo te'l servei d'espies molt ben muntat i sap desfer tots los projectes,

i passen setmanes i mesos i'l malaventurat Albert, que no ha pogut en tant temps heure ni'l més mínim rastre de la seva Coralí, creient-la ja vençuda i prostituïda en mans de son rival,

després de desesperar-se i desertar de sos companys i córrer pels boscós, cau aclaparat i defallit en tal postració moral i material, que sos pensaments i sos actes son ja'ls d'un degenerat o d'un boig.

Al fi, després de sagnant s episodis i de la desfeta general dels trabucaires en un parany en que han caigut, però del que encara s'ha lliurat l'astut i temerari Esparver,

l'Albert recobra per un moment tot son valor i la possessió de sí mateix al poder-se topar amb lo causant de ses desgracies.

Es una agarrada de feres famolenques, però que sols dura un instant. L'Ibo ha mort, però'l vencedor queda tan malmès i rebregat, tan sens esma ni sentits, que per alguns dies corre'l perill de ser tan mort com l'altre.

Al poder donar-se compte d'ahont es, veu que qui'l vetlla dintre d'una casa i l'assisteix com una germana de la caritat no es altra que la seva estimada, la Coralí, esllanguida, trista, malaltissa però encara bella.

L'Albert sent renéixer sa passió forta i violenta, però embrutida pel rebaixament en que ha caigut, i suposant a sa promesa com una dona envilida i un rebrec de son rival, aprofita un moment de descuit per abraonar-se damunt d'ella.

Inútilment la noia'l rebutja i prega i crida, i al veure impossible la defensa, ella, la verge feréstega, que per son estimat ha perdut lo pare i la casa,

que ha sofert captiveri i s'ha sabut defensar de tots sos perseguidors, treu lo punyalet amb que l'Albert la firà a la ermita del Coral i li clava a prop del cor.

La sang corrompuda per tant temps d'embrutiment, al vessar per la ferida, deixa al infeliç Albert desfet de la farda que l'ofuscava i li dona temps pera admirar en tota sa grandesa'ls sacrificis de sa estimada. La terrible punyalada li ha retornat la raó perduda.

Tal ve a ser en substancia l'argument de la novel·la. Aqueix, com es natural, va complicat i arrodonit per nous components i accessoris, sempre encertadament trobats.

Lo que li dona major originalitat es la intervenció dels trabucaires amb tan afany perseguits per lo protagonista i sos companys d'armes.

L'autor, amb un tacte exquisit, fuig més que en últim terme i sols de passada i per referència coneixem les esborronadores escenes de bordell,

i de carnatge que passen a dintre de sos caus i'ls esgarrifosos turments de les víctimes, que repugnen a la raó humana; però quan es necessari que'ls vegem d'a prop, no'ls atenua en res i'ls presenta tal com son.

Estem ben lluny dels temps romàntics.

Nostres trabucaires no tenen res que veure amb aquells facinerosos idealitzats, ni amb aquells malfactors convertits en herois per les novel·les de Walter Scott i Bulwer, de Zschokke i Van Lennep, de George Sand i del Dumas, pare,

interminable dinastia de lladres glorificats per son valor, que arrenca dels Bandolers de Schiller i de la poesia byroniana i que te prou antecedents en lo antic teatre castellà i en los cants populars de totes les nacions.

Los bandolers de La Punyalada son criminals de debò, molt arriscats, molt astuts, però gent sense ànima, que troba tots sos plaers en lo pillatge i lo assassinat.

En Vaireda'n te prou en posar-nos al davant alguna de ses infàmies pera fer-nos endevinar tota la baixesa de sos instints i de sos indignes actes.

No menos trassa s'observa en lo dibuix dels caràcters, si devegades no més que apuntats, sempre sostinguts sense desmerèixer un punt.

L'Esparver es un rigorós exemplar de perversitat moral, brutal, egoista, lasciu i sanguinari, a qui solament dona grandíssim relleu sa fermesa de voluntat enèrgica i indomable.

L'Arbós, l'axut mosso d'Esquadra, bondadós de cor, i cruel i inflexible amb los criminals, reflexiu, expert, impertorbable; l'Avi, lo trabucaire envellit en les malifetes, barreja estranya de devoció i de maldat i que renega fins en mig de sa última confessió;

l'espia Bilot, lo gollut que fingeix imbecil·litats pera anar pescant lo que's diu; lo Roig amb sa estúpida mitja rialla murriesca que no deixa ni al morir; lo moliner, en Rafel, en Pep, tots en una paraula, nos fan l'efecte de copies exactes de sers coneguts en la vida real.

La Coralí, sobre tot, es una troballa felicíssima.

Riallera, festosa, nascuda per escampar la felicitat a son entorn, apetitosa amb sa puresa de coloma salvatge,

i, després de la mort de son pare, misteriosament velada per la desaparició fins a ressortir tota casta en mig de tanta malvestat i sublimada per la escena tràgica final, es una figura d'una superba bellesa, digne de Prosper Merimée.

Pera major semblança, fins la narració fàcil, clara, serena i vigorosa de En Vaireda recorda sovint l'estil del gran mestre francès, a dir tota la veritat, sense sa immaculada netedat de marbre, però també sense sa fredor.

Proba del calor amb que En Vaireda sent sos personatges, es la fonda simpatia amb que's deté a comptar la llarga historia dels sofriments de l'Albert excitant contínuament la commiseració del lector per sos infortunis.

Justament aqueixa compassió benigna'l fa ser minuciós en excés en l'admirable estudi del procés psicològic perquè'l fa passar sa mala sort, i tinc per segur que si l'autor hagués viscut,

en alguna de les situacions a que'l porta son defalliment i en los anàlisis del estat de son esperit, es ahont hi hauria fet córrer alguna estisorada.

Mes lo cert es que'l caràcter, encara que complexe, no decau mai, veient-s'hi clar l'home de bona inclinació malejat per l'atmosfera en que viu i de la que per si sol no te forces per sortir, necessitant qui l'encamini, sia'l dimoni del Ibo o l'àngel bo de la Coralí.

A primera vista, en la exposició de ses misèries hi sobren cavil·lacions i subtileses massa metafísiques en boca d'un escopeter.

Però s'ha de tenir en compte que encara que la novel·la te forma autobiogràfica, no es sols l'Albert qui parla, sinó que aquest, segons figura'l pròleg, entregà ses memòries al autor pera que les coordinés i convertís en narració.

Pera fer-se ben be càrrec de la justesa amb que ha sigut tractat, es molt convenient repassar lo pròleg després de lectura del llibre.

Però ahont se manifesta en sa major extensió tot lo talent d'En Vaireda es en les descripcions. Quins quadros més rics de color, quina amplitud de paisatges!

L'aplec de Sant Anyol vessa de frescor i de vida: la sentada de lladregots al molí de la Frau es d'una realitat exactíssima;

la descoberta per part del Arbós del cadàver de son nebodet penjat a una creuera de fusta, vestit de mosso de la Esquadra amb lo barret de copa al cap i una pipa entre les dents, es d'un patètic corprenedor.

I qui, sinó un pintor de gran alè, podria reproduir-nos aquell bosc cremat, ahont foll de dolor s'ha refugiat l'Albert en una nit de lluna i ahont cau tan extenuat i en tal estat de misèria que ni'l llop l'ha volgut per ell;

aquells penyalars esgarrifosos ahont s'estimben los trabucaires lo dia de la estenallada de Brui i des dels que un sacerdot, lligat amb una corda, baixa a dar l'absolució a un criminal que tot morint lo reclama;

aquella deliciosa aubada de Maig que sembla preludiar lo dia desitjat de la venjança del Albert!

Finalment, acaba de fer estimable la obra l'abundància i la bellesa de llenguatge i d'estil. Apart de la riquesa de locucions territorials, hi ha tanta justesa i propietat en l'aplicació dels termes, que desseguida's coneix les bones fonts en que ha begut lo autor.

L'estil també es sempre animat i oportú, però quan lo cas ho demana, arriba fins al extrem de lo feréstec. Los insults dels trabucaires, les imprecacions del Ibo i l'Albert, son renecs espantosos, escopinades de fel, ahucs de llops aquissats.

En aqueixos diàlegs crusos i descarnats, en los que s'hi esbrava tot lo verí arreplegat en tantes i tantes jornades de sang i de persecució i de desitjos de venjança,

es ahont En Vaireda empaita bravament amb arriscades embestides la més viva i cohenta manifestació de tals horrors, i la veritat es que triomfa i que son llenguatge es de lo més ferreny i expressiu que pot llegir-se en català.

A tanta força d'expressió i energia de frase no hi havia arribat entre nosaltres més que la ploma desfermada i valenta, fibladora i foguejant d'En Víctor Català.

Aqueixos m'han semblat los mèrits més notables de «La Punyalada», sense que axó volgué dir que no'n tingué d'altres.

Potser he fet mal d'allargar-me tant al parlar d'ella, entregant-me a una feina inútil perquè de tota manera lo qui desseguida va a llegir-la es qui'n farà son judici sense necessitat d'estrany auxili.

Però be puc demanar que se'm perdoni, si al tenir-la al davant i al complir amb l'encàrrec de que hi fes una deguda aclaració preliminar, no m'he sabut estar de dir-hi per mon compte la forta impressió que m'ha deixat la darrera obra de mon plorat amic,

que jo tinc per ben segur que ha de quedar com un dels llibres clàssics de la moderna literatura catalana.

Josep Franquesa i Gomis

Fi del capítol

Fi de
La punyalada
Novel·la muntanyenca
de
Marià Vayreda

